<!DOCTYPE html>
<html>
	<head>
		<meta charset="utf-8" />
		<title>01B_471-530_Baba-Balcanism</title>
		<link href="01B_471-530_Baba-Balcanism-web-resources/css/idGeneratedStyles.css" rel="stylesheet" type="text/css" />
	</head>
	<body id="x01B_471-530_Baba-Balcanism" lang="ro-RO">
		<div class="_idGenObjectLayout-1">
			<div id="_idContainer000" class="Basic-Text-Frame">
			</div>
		</div>
		<div id="_idContainer019" class="_idGenObjectStyleOverride-1">
			<p class="Heuristica-PRIMUL"><span class="titlu-12">BABA, Ioan</span><span class="CharOverride-1"> </span>(25.XI.1951, Seleuș, Serbia), poet, publicist, editor. Este fiul Anicăi (n. Miclea) și al lui Iosif Baba, ţărani. Părinţii au muncit și în Austria și SUA (Detroit, New York). <span class="CharOverride-1">B. </span>face școala elementară în limba română în Seleuș. Urmează cursurile Școlii de Economie din Alibunar (1966–1970) și pe cele ale Facultăţii de Drept din Novi Sad. Are și studii la Şcoala Politică Înaltă din Kumrovec (1977–1978). La Universitatea „Babeș–Bolyai” din Cluj-Napoca prezintă în 1992 teza de doctorat <span class="CharOverride-2">Păcală, o ipostază a specificului naţional românesc.</span> Este fondator al publicaţiei „Tribuna tineretului” (devenită „Tinereţea”) și președinte al consiliului editorial (1971–1992). Concomitent, e redactor la Radio Novi Sad din 1980, din anul următor devenind redactor-șef adjunct, apoi redactor-șef (1988–1989) al programului în limba română, iar din 1995 redactor-șef al revistei „Lumina” din Pančevo. Va mai fi vicepreședinte al Societăţii Române de Etnografie și Folclor din Voivodina (2003–2006), redactor responsabil al programului în limba română al Televiziunii Novi Sad (2005–2012). Debutează la „Libertatea” în 1971, fiind prezent și în „Glas omladine”, „Savremenost” ș.a. A îngrijit colecţia „Lumina”, în care au apărut numeroase volume de poezie în ediţie bibliofilă, a editat și câteva antologii de literatură română din Voivodina. A fost distins cu mai multe premii în Serbia, România și Republica Moldova, cu diplome de excelenţă pentru activitatea de promovare a literaturii române din Voivodina.</p>
			<p class="Heuristica-BASE"><span class="CharOverride-1">B</span>. este autorul unor volume de versuri în care se observă tendinţa spre structurile moderne și diversificarea procedeelor poetice. Preocupat de cotidian, de întâmplările obișnuite (<span class="CharOverride-2">Flori de castani</span>, <span class="CharOverride-2">În strada mare</span>, <span class="CharOverride-2">În cercul sur</span>,<span class="CharOverride-2"> Oamenii din schimbul trei</span>, <span class="CharOverride-2">Contribuabilul european buimac</span>), <span class="CharOverride-1">B</span>. rămâne într-o parte a liricii sale un mesager al întrebărilor despre om şi dilemele lui (<span class="CharOverride-2">Ecou din celălalt tărâm</span>, <span class="CharOverride-2">Bilanţul anilor</span>, <span class="CharOverride-2">Cutia de rezonanţă</span>, <span class="CharOverride-2">În abis</span>, <span class="CharOverride-2">Biciul ferecat în cruci</span>). Punerea sub întrebare mărește intensitatea trăirii poetice: „Vă întreb cordial dar nimeni nu răspunde/ Pe unde sunteţi voi/ Pe unde mai sunt eu?” (<span class="CharOverride-2">Abrogarea minciunii</span>). În întâmplări simple stau ascunse înţelesuri ale existenţei, materia se subţiază, natura este subiectivizată, locurile evocate trec în imaginarul poetic. Banatul, topos cu valenţe afective, primește până la urmă valori simbolice. Poezia lui <span class="CharOverride-1">B</span>. este o continuă pendulare între trăirea în realitatea concretă și imaginar. Doar aparent descriptivă, cu o imagine plană, lirica își revelează treptat condiţia interogativă. </p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Popas în timp</span>, Pančevo, 1984; <span class="CharOverride-2">Preludiu imaginar</span>, Novi Sad, 1988; <span class="CharOverride-2">În cuibul ochiului</span> – <span class="CharOverride-2">U gnezdu oka</span>, ed. bilingvă, Požega, 1989; <span class="CharOverride-2">Oglinda triunghiulară</span>, Novi Sad, 1990; <span class="CharOverride-2">Poeme incisive</span>, Pančevo, 1991; <span class="CharOverride-2">Năzbâtii candide și alte fantezii între două solstiţii</span>, Novi Sad, 1994; <span class="CharOverride-2">Compendiu biobibliografic</span>, Novi Sad, 1997; <span class="CharOverride-2">Mărturisiri, confluenţe</span>, Uzdin – Timișoara, 1997; <span class="CharOverride-2">Inscripţie pe aer</span>, Timișoara, 1997; <span class="CharOverride-2">Cămașa de rigoare</span>, Iași, 1998; <span class="CharOverride-2">Lexiconul artiștilor plastici români contemporani din Iugoslavia</span>, Novi Sad, 1999; <span class="CharOverride-2">ReversAvers</span>, Timișoara, 1999; <span class="CharOverride-2">Cele mai frumoase poezii</span>, Drobeta- Turnu Severin, 2002; <span class="CharOverride-2">Poemele D</span>, Pančevo, 2002; <span class="CharOverride-2">În urechea timpului</span>, Chișinău, 2003;<span class="CharOverride-2"> Icoană din Balcania</span>, Pančevo, 2004; <span class="CharOverride-2">Ars Longa...</span>, Novi Sad, 2004; <span class="CharOverride-2">Aproapele dilematic</span>,<span class="CharOverride-2"> </span>Iași, 2005; <span class="CharOverride-2">Lumina brend</span>,<span class="CharOverride-2"> </span>Pančevo, 2007; <span class="CharOverride-2">Stare de ţăndări</span>, îngr. și pref. Ileana Roman, Drobeta-Turnu Severin, 2008; <span class="CharOverride-2">Senzaţii cu amprentă</span>, pref. Ion Pachia Tatomirescu, Iași, 2011; <span class="CharOverride-2">Muzeul Dioram</span>,<span class="CharOverride-2"> </span>pref. Ivo Muncian, Pančevo, 2011. <span class="CharOverride-1">Traduceri: </span>Pero Zubac, <span class="CharOverride-2">Ploile din Mostar</span>, Pančevo, 2004 (în colaborare cu Anghel Dumbrăveanu și Slavco Almăjan).</p>
			<p class="Heuristica___m_RPR"><span class="CharOverride-1">Repere bibliografice: </span>Maria Balmez, <span class="CharOverride-2">„Popas în timp” – Un mesager al simplităţii</span>,<span class="CharOverride-2"> </span>„Tribuna tineretului” (Pančevo), 1984, 9; Radu Flora, <span class="CharOverride-2">„Preludiu imaginar”</span>, „Tribuna tineretului”, 1988, 7; George Popescu,<span class="CharOverride-2"> Ioan Baba – o poetică a exultaţiei vitale</span>, „Lumina”, 1988, 6–7; Dan C. Mihăilescu, <span class="CharOverride-2">Raport de activitate</span>, CNP, 1990, 50; Traian T. Coșovei, <span class="CharOverride-2">Adevăruri bandajate</span>, CNT, 1992, 6; Ion Cristofor, <span class="CharOverride-2">Poezia în stare de asediu</span>,<span class="CharOverride-2"> </span>TR, 1992, 28; Grete Tartler, <span class="CharOverride-2">Democraţia „trecătorilor prin urechile acului”</span>, RL, 1996, 2; Al. Cistelecan, <span class="CharOverride-2">Alibunar</span>, VTRA, 1996, 302; Mariana Dan, <span class="CharOverride-2">Sufletul universal nu are patrie</span>, Belgrad, 1997, <span class="CharOverride-2">50–52</span>,<span class="CharOverride-2"> 81–84</span>; Popa, <span class="CharOverride-2">Lit. rom. Voivodina</span>, <span class="CharOverride-2">243–251</span>; Sima Petrovici, <span class="CharOverride-2">Oglinda triunghiulară a lui Ioan Baba – o poezie haiku japoneză prin duh și românească în cuget și simţire</span>,<span class="CharOverride-2"> </span>„Lumina”, 1998, 4; Adrian Dinu Rachieru, <span class="CharOverride-2">Roza vânturilor</span>,<span class="CharOverride-2"> </span>„Bucovina literară”, 1999, 7–9; Vasa Barbu, <span class="CharOverride-2">Piramide și himere</span>, „Libertatea”, 1999, 51; Cimpoi, <span class="CharOverride-2">Critice</span>,<span class="CharOverride-2"> </span>II, <span class="CharOverride-2">149–152</span>; Roșu, <span class="CharOverride-2">Personalităţi Voivodina</span>, <span class="CharOverride-2">14–19</span>; Catinca Agache, <span class="CharOverride-2">Literatura română din Voivodina</span>, Pančevo, 2010, <span class="CharOverride-2">309–321</span>; Virginia Popovici, <span class="CharOverride-2">„Muzeul Dioram”</span><span class="CharOverride-3"> </span><span class="CharOverride-2">– un tablou specific naturalismului balcanic</span>, „Lumina”, 2012, 2. &#9;<span class="Semnatura">Al.R.</span></p>
			<p class="Heuristica-PRIMUL"><span class="titlu-12">BABA, Mărioara</span><span class="CharOverride-1"> </span>(18.XII.1950, Seleuș, Serbia – 6.VI.2010, Novi Sad, Serbia), poetă, critic de teatru. Este fiica Liviei (n. Gheorghe) și a lui Trifu Baba, poet, fondator al cenaclului literar „Trezitorii ţărănimii”. Urmează Școala de Economie de la Alibunar, Facultatea de Economie, la care renunţă după un timp, și Facultatea de Artă din Belgrad, iar din 1972 Institutul de Artă Teatrală și Cinematografică „I.L. Caragiale” din București. Este ziaristă la Radio Novi Sad (1977–1986) și la Televiziunea Novi Sad (1986–2000). Debutează în 1970 la revista „Lumina” din Pančevo, iar editorial cu volumul <span class="CharOverride-2">Ape cristaline</span>, apărut în 1980. Mai colaborează la „Bucuria copiilor”, „Tinereţea”, „Dnevnik”, „Almanah pozorišta Vojvodine”, „Moment poetic” ș.a. A mai semnat Mărioara Baba Vojnović. Poate fi întâlnită în mai multe antologii de poezie editate în limba sârbă, dar mai cu seamă în română. </p>
			<p class="Heuristica-BASE"><span class="CharOverride-1">B.</span> conduce cititorul în labirintul propriului eu, lăsând să se întrevadă, într-o ţesătură poetică discretă și graţioasă, neliniștea sufletului, întrebările legate de zădărnicia și efemeritatea vieţii, de ireversibila vârstă a copilăriei în ambianţa rurală și de misterul poeziei. Este un discurs liric modern, iar autoarea e o visătoare aflată în faţa adevărurilor ascunse, pe care le caută în călătoria ei imaginară. Își descrie tribulaţiile propriului suflet, și, implicit, modul în care întâmplările și oamenii din jur au marcat-o. Trecutul paradisiac își trăiește ultimele pâlpâiri în amintirile melancolice ale copilului de ieri, căci „muzeul din amintiri e șters/ cu un burete ireal”, și în „picioarele goale ale timpului” au rămas doar „doi pantofi de sticlă subţire” (<span class="CharOverride-2">Lipsă de interes</span>), pe când „roua singurătăţii” macină neistovit fiinţa. Orașul pare „o enormă balenă” care înghite casele, „parcurile cu statui cu tot”, iar lumea pare că pocnește „ca niște baloane sub bocancii trecutului”. Poeta, „un copil legănat din suflet/ pe braţele unui fluviu”, imploră să i se dea „lumina amiezii, cuvintele dulci și tandre ale copilăriei, iubirile primăverilor”. Străzile îi aduc spaimă și frica de moarte: „După colţ pândește moartea,/ după colţ ne întâlnim cuţit la cuţit” (<span class="CharOverride-2">Strada</span>), iar viaţa pare scoasă din minţi ca „o tobă dintr-un taraf de toboșari”. În desenul multicolor al imaginii se impune parabola labirintului, reînnoită de fiecare dată altfel. Timpul rămâne vătuit, de o tristeţe fără leac: „Într-o tăcere anabolică te împachetezi/ în ambalaje noi, funcţionale, flexibile, surde./ Forţa de atracţie, fascinaţia și o mână întinsă/ spre o impozantă fereastră, spre lucrurile/ ce cad mereu, se lovesc, se îneacă,/ se resping în dulapurile trecutului” (<span class="CharOverride-2">Ieșirea din labirint</span>). </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Ape cristaline</span>, Pančevo, 1983; <span class="CharOverride-2">Ploaia eternă</span>, Pančevo, 1992; <span class="CharOverride-2">Dubla fiinţă a naturii</span>, Novi Sad, 1997; <span class="CharOverride-2">Poeme</span>, București, 1999; <span class="CharOverride-2">Porţile orașului</span>, Pančevo, 2005; <span class="CharOverride-2">Versuri alese</span>, Novi Sad, 2009; <span class="CharOverride-2">Atitudinea cool</span>, Novi Sad, 2011.</p>
			<p class="Heuristica___m_RPR"><span class="CharOverride-1">Repere bibliografice: </span>Mariana Dan, <span class="CharOverride-2">Sufletul universal nu are patrie</span>, Belgrad, 1997, <span class="CharOverride-2">98–99</span>, <span class="CharOverride-2">104–107</span>; Popa, <span class="CharOverride-2">Lit. rom. Voivodina</span>, <span class="CharOverride-2">239–241</span>; Sima Petrovici, <span class="CharOverride-2">O ploaie eternă râvnind eternitatea</span>, „Cuvântul românesc”, 1998, noiembrie; Vasa Barbu, <span class="CharOverride-2">Multipla fiinţă a poetului</span>, „Tinereţea”, 1999, 7–8; Agache, <span class="CharOverride-2">Lit. rom. ţările vecine</span>, <span class="CharOverride-2">319–320</span>; Sima Petrovici, <span class="CharOverride-2">Evocări și distincţii literare</span>, „Biblioteca Bucureștilor”, 2006, 9; Virginia Popovici, <span class="CharOverride-2">Mărioara Baba – femininul enigmatic</span>, în <span class="CharOverride-2">Peregrinări prin cultură</span>, Cluj-Napoca, 2011, <span class="CharOverride-2">68–73</span>; Marina Ancaiţan, <span class="CharOverride-2">Rostirea continuă</span>, Pančevo – Sebeș, 2012, <span class="CharOverride-2">49–54</span>. &#9;<span class="Semnatura">V.P</span><span class="CharOverride-2">.</span></p>
			<p class="Heuristica-PRIMUL"><span class="titlu-12">BABANSKY, Valeriu</span> (6.XI.1945, Babele–Ismail – 28.IX.2009, Chișinău), prozator, poet, jurnalist. Este fiul Anei (n. Toarcă) și al lui Petru Babanski, intelectuali. A absolvit Facultatea de Filologie a Universităţii de Stat din Chișinău (1972). Ziarist încă înainte de absolvirea facultăţii, începe prin a fi corespondent și ajunge redactor-șef la ziarul „Zorile Moldovei”. Ulterior este consilier la Uniunea Scriitorilor, redactor-șef adjunct la Editura Literatura Artistică, are aceeași funcţie la revista „Basarabia” și la alte câteva publicaţii, precum „Patria tânără”, „Jurnalul de Chișinău” ș.a., e redactor-șef la „Quo vadis” și „Columna”. </p>
			<p class="Heuristica-BASE"><span class="CharOverride-1">B. </span>debutează cu o nuvelă în volumul colectiv <span class="CharOverride-2">Dintre sute de catarge </span>(1980). De coloratură romantică, primul său volum de nuvele, <span class="CharOverride-2">Cântecul păsării măiestre</span> (1983), este urmat de culegerile <span class="CharOverride-2">Duhul apelor </span>(1988) și <span class="CharOverride-2">Mielul de Paști</span> (1991). Se adaugă la proza scurtă romanele <span class="CharOverride-2">Portretul pictorului cu demonii săi </span>(1999; Premiul Uniunii Scriitorilor din Republica Moldova), <span class="CharOverride-2">Sântem visele Tale, Doamne</span> (2001), <span class="CharOverride-2">Când a venit Cel pe care îl mai așteptăm </span>(2006) și <span class="CharOverride-2">Mojud</span> (2009), ultimul apărut postum. Cu aceste câteva romane-eseu, scrieri cu o alcătuire hibridă, pletorică, vizibil nedecantată, autorul încearcă o „dezbatere” gravă, centrată pe întrebări și dileme eterne. Bunăoară, protagonistul din <span class="CharOverride-2">Sântem visele tale, Doamne</span>, asemenea altor personaje din celelalte naraţiuni romanești, străbate, pendulând între realitate și vis, un drum labirintic spre sine, spre cunoașterea propriilor „demoni”, mereu cu spaima și cu febrilitatea dorinţei de a-și înţelege identitatea. Și protagonistul din romanul <span class="CharOverride-2">Mojud</span>, un mistic sufit, poate depăși cercul exteriorităţii, instalându-se într-un orizont al tainei. Altcândva prozatorul, oprindu-se asupra unor experienţe dure, alternează notaţia realistă cu umorul. Ca poet, <span class="CharOverride-1">B. </span>a scris parodii de succes, precum <span class="CharOverride-2">Sarcofagul lui Tutankamon</span> (1986).</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Cântecul păsării măiestre</span>, Chișinău, 1983; <span class="CharOverride-2">Sarcofagul lui Tutankamon</span>,<span class="CharOverride-2"> </span>Chișinău, 1986; <span class="CharOverride-2">Duhul apelor</span>, Chișinău, 1988; <span class="CharOverride-2">Mielul de Paști</span>, Chișinău, 1991; <span class="CharOverride-2">Portretul pictorului cu demonii săi</span>, Chișinău, 1999; <span class="CharOverride-2">Sântem visele Tale, Doamne</span>, postfaţă Victor Teleucă, Chișinău, 2001; <span class="CharOverride-2">Când a venit Cel pe care îl mai așteptăm</span>, Chișinău, 2006;<span class="CharOverride-2"> Mojud</span>, pref. Vladimir Beșleagă, Chișinău, 2009.</p>
			<p class="Heuristica___m_RPR"><span class="CharOverride-1">Repere bibliografice: </span>L. Tomșa, <span class="CharOverride-2">„Cântecul păsării măiestre”</span>, „Nistru”, 1983, 12; Ciocanu, <span class="CharOverride-2">Critică</span>, <span class="CharOverride-2">210–214</span>; George Bădărău, <span class="CharOverride-2">Miniaturi și incantaţii</span>, CRC, 1992, 2; Tudor Palladi, <span class="CharOverride-2">„Demonii” și „visul spiritului”</span>, VBA, 2003, 2; Mircea V. Ciobanu, <span class="CharOverride-2">Un roman „ecumenic”</span>, LRC, 2010, 7–8; <span class="CharOverride-2">Dicţ. Chișinău</span>, <span class="CharOverride-2">19–20.</span> &#9;<span class="Semnatura">N.Bl.</span></p>
			<p class="Heuristica-PRIMUL"><span class="titlu-12">BABEȘ, Vincenţiu</span> (21.I.1821, Hodoni, j. Timiș – 3.II.1907, Budapesta), publicist. A fost crescut de un unchi al său, Mitra Babeș, prieten al lui D. Ţichindeal. A urmat clasele gimnaziale la Timișoara, Seghedin și Karlowitz, iar pe cele liceale la Seghedin. După studii teologice la Arad, pleacă la Pesta, unde urmează cursuri juridice la Universitate. Întors la Arad în 1846, intră în magistratură, devenind, peste doi ani, avocat. În 1849 este numit, pentru scurt timp, director al școlilor românești din trei districte bănăţene. Intrând în viaţa politică, a fost un foarte activ luptător pentru drepturile naţionale ale românilor. Trimis la Viena în 1849, ca unul dintre reprezentanţii politici ai românilor, rămâne în capitala Imperiului și ocupă diferite funcţii administrative și judecătorești, ajungând în 1860 secretar aulic. În 1862 este transferat, ca referent și judecător, la Pesta. Încă la Viena, publicase, în germană și română, <span class="CharOverride-2">Cauza limbelor și naţionalităţilor în Austria</span> (1860), prin care se impune ca un apărător al egalităţii în drepturi a naţionalităţilor de pe teritoriul Imperiului Habsburgic. Colabora cu articole politice la „Gazeta Transilvaniei”, „Amicul poporului”, „Telegraful român”, „Luminătoriul”. A militat pentru autonomia Transilvaniei, a participat decisiv la realizarea separării bisericii românești de cea sârbească și la înfiinţarea Mitropoliei Ortodoxe din Sibiu (1864). În ziarul „Albina” (1866–1876), pe care l-a condus de la apariţie (figurează însă ca editor și redactor doar din 1869, iar ca redactor responsabil din 1870), a scris numeroase articole politice. Membru în Dietă din 1860 până în 1890, membru fondator și apoi președinte al Partidului Naţional al Românilor din 1881 până în 1891, a fost unul dintre protagoniștii vieţii politice românești transilvănene. Devine, din 1866, membru al Societăţii Literare Române (Academia Română) și din 1870 face parte din comitetul de conducere al Societăţii pentru Fond de Teatru Român. Murind la Budapesta, a fost reînhumat, în 1936, în satul natal. Savantul Victor Babeș este fiul lui.</p>
			<p class="Heuristica-BASE">Activitatea literară restrânsă a lui <span class="CharOverride-1">B.</span> este legată mai mult de anii de tinereţe. Încă student, colabora din 1843 cu poezii și epigrame la „Foaie pentru minte, inimă și literatură”. În 1848 publica în „Amicul poporului” modeste versuri de critică socială și satire. Și colaborările literare la „Muza română” (1865) aparţin tot anilor studenţiei. Primele sale încercări poetice au fost criticate cu asprime de Andrei Mureșanu, care, într-un articol din „Foaie pentru minte, inimă și literatură” (1844), i-a reproșat licenţe și stângăcii prozodice. Analiza severă a provocat replica bătăioasă a lui <span class="CharOverride-1">B.</span><span class="CharOverride-2"> (Critică în reflexiile asupra poeziei noastre)</span>, apărută în aceeași revistă, și din nou o punere la punct iritată din partea celui care era, de pe acum, un poet consacrat. Dacă apărarea valorii versurilor criticate era zadarnică, în schimb principiile în numele cărora polemizează publicistul prezintă interes prin încercarea de a aduce în discuţie un punct de vedere înnoitor, de rezonanţă romantică, în aprecierea poeziei. Confruntarea dintre <span class="CharOverride-1">B.</span> și Andrei Mureșanu este una din primele polemici literare din presa românească din Transilvania și dovedește creșterea interesului pentru problemele meșteșugului poetic, atestând și pătrunderea unor tendinţe estetice noi în judecarea poeziei.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Cauza limbelor și naţionalităţilor în Austria</span>, Viena, 1860; <span class="CharOverride-2">Corespondenţa lui Vincenţiu Babeș</span>, vol. I, îngr. și introd. Mihail P. Dan și George Cipăianu, pref. Ștefan Pascu, Cluj-Napoca, 1976, vol. II, îngr. și introd. George Cipăianu și Ana Maria Cipăianu, Cluj-Napoca, 1983.<span class="CharOverride-2"> </span></p>
			<p class="Heuristica___m_RPR"><span class="CharOverride-1">Repere bibliografice: </span>Pop, <span class="CharOverride-2">Conspect</span>, II, <span class="CharOverride-2">293</span>; Iorga, <span class="CharOverride-2">Oameni</span>, I, <span class="CharOverride-2">250–251</span>,<span class="CharOverride-2"> </span>II, <span class="CharOverride-2">422–423</span>; Ilie Gropșianu, <span class="CharOverride-2">Vincenţiu Babeș</span>, Timișoara, 1938; Vicenţiu Bugariu, <span class="CharOverride-2">Figuri bănăţene</span>, Timișoara, 1942, <span class="CharOverride-2">75–89</span>; Mihai Zamfir, <span class="CharOverride-2">O polemică despre versificaţie la 1844</span>, AUB, știinţe sociale – filologie, t. XII, 1963; Octavian Metea, <span class="CharOverride-2">Publicistica lui Vincenţiu Babeș</span>, O, 1970, 11;<span class="CharOverride-2"> Dicţ. lit. 1900</span>,<span class="CharOverride-2"> 68</span>; George Cipăianu, <span class="CharOverride-2">Vincenţiu Babeș (1821–1907)</span>, Timișoara, 1980; Radu Ardelean, <span class="CharOverride-2">Vincenţiu Babeș (1821–1907)</span>, în<span class="CharOverride-2"> Viaţa academică din Banat</span> <span class="CharOverride-2">(1866–2006)</span>, îngr. Ion Păun Otiman, Aurel Turcuș, Horia Ciocârlie și Sebastian Muntean, Timișoara, 2006, <span class="CharOverride-2">47–60</span>. &#9;<span class="Semnatura">L.V.</span></p>
			<p class="Heuristica-PRIMUL"><span class="titlu-12">BABEŢI, Adriana</span><span class="CharOverride-1"> </span>(12.XI.1949, Oradea), eseistă, prozatoare, traducătoare. Este fiica Mariei Simlovici (n. Jude), educatoare, și a lui Alexandru Simlovici. Urmează școala generală, liceul și secţia română–franceză a Facultăţii de Filologie (1967–1972) la Timișoara. În anul absolvirii devine redactor la revista timișoreană „Orizont”, apoi din 1989 secretar general de redacţie. În anii ’70 a activat și într-un cerc de poetică de la Universitatea timișoreană, patronat de Livius Ciocârlie, Ilie Gyurcsik și Crișu Dascălu. Din 1990 predă literatura comparată la Universitatea de Vest din Timișoara, devenind profesor titular în 2004. Din 1996 este doctor în litere cu o teză despre Dimitrie Cantemir. Împreună cu Cornel Ungureanu a coordonat, începând din 1997, Centrul de Studii Comparate Central-Europene A Treia Europă, axat pe afirmarea identităţii regionale a spaţiului posthabsburgic și activ editorial până la jumătatea anilor 2000. A debutat cu proză în „Amfiteatru” (1969) și editorial cu <span class="CharOverride-2">Femeia în roșu </span>(1990; Premiul Uniunii Scriitorilor), roman scris în colaborare cu Mircea Nedelciu și Mircea Mihăieș. Mai colaborează la „Secolul 20”, „Viaţa românească”, „România literară”, „Contrapunct”, „Echinox”, „Familia”, „Dialog”, „Agora”, „Cuvântul”, „Meridian”, „Observator cultural”, „Suplimentul de cultură” ș.a. A publicat până în 1975 (când s-a căsătorit cu criticul de artă Coriolan Babeţi) sub numele Adriana Simlovici și Adriana Brădeanu sau cu pseudo&#173;nimul Iosana Pantea. A fost profesor invitat la Universitatea Jagiellonă din Cracovia (2002) și la Universitatea Paris IV–Sorbonne (2006). În anii ’80 a îngrijit și tradus, împreună cu Delia Șepeţean Vasiliu, două antologii: <span class="CharOverride-2">Pentru o teorie a textului. Antologie „Tel Quel”. 1960–1971 </span>(1981) și Roland Barthes, <span class="CharOverride-2">Romanul scriiturii</span> (1987). </p>
			<p class="Heuristica-BASE">Contribuţia avută de <span class="CharOverride-1">B.</span> la <span class="CharOverride-2">Femeia în roșu</span> este complementară celei a lui Mircea Mihăieș sau a lui Mircea Nedelciu. După toate datele, vin de la <span class="CharOverride-1">B.</span> o bună parte a „filosofiei” cărţii – o filosofie a frontierei bănăţene, a celei americane, între epoci și genuri, identitară în sens larg – și registrul ei antropologic, dialectal, specific local. Nu mai puţin reconstituirea istorică, documentară și, așa-zicând, de atmosferă a periferiei Europei Centrale sau parte din profilul Anei Sage-Cumpănaș, femeia „în roșu” care l-a divulgat pe iubitul său, gangsterul John Dillinger, FBI-ului în anii marii depresiuni economice. Colaborarea autorilor a funcţionat, oricum, fără discrepanţe valorice în ecuaţia acestui sofisticat (meta)roman detectivistic și „senzaţional”. Având la bază teza de doctorat, <span class="CharOverride-2">Bătăliile pierdute. Dimitrie Cantemir – Strategii de lectură </span>(1998; Premiul Uniunii Scriitorilor) vizează abordarea unui autor premodern printr-o grilă metodologică modernă, convocând instrumentele teoriei textului, ale pragmaticii și ale esteticii receptării, în vederea unei sistematizări a modelului cantemirian și a unei reconfigurări a demersului său scriptural. Analize de text laborioase sunt dedicate în special <span class="CharOverride-2">Istoriei ieroglifice</span> și <span class="CharOverride-2">Divanului înţeleptului cu lumea… </span>„Bătăliile” desemnate trimit, deopotrivă, la cele pierdute pe câmpul de luptă de prinţul moldovean și la cele interpretative ale exegetei sale postmoderne, care-și mobilizează „strategiile” pentru a prinde un profil ce scapă mereu printre degete. O idee ingenioasă a relecturii, servită de o armură teoretică solidă, este cea a compensaţiei ficţionale, artistice, în faţa eșecurilor politice și militare: deși intenţionalitatea <span class="CharOverride-2">Istoriei ieroglifice</span> era una de alegorie polemică și politică, rezultatul indică o „revanșă” estetică nescontată, în condiţiile în care modelul „literelor frumoase” nu fusese asumat de domnitorul-savant. Următoarea carte, <span class="CharOverride-2">Dilemele Europei Centrale </span>(1998, la origine un curs universitar cu titlul <span class="CharOverride-2">Introducere în geografia literară a Europei Centrale</span>), reunește trei studii substanţiale consacrate crizelor de identitate ce definesc fizionomia culturală a acestui spaţiu, precum și relaţiei dintre istorie și subiectivitatea unor mari scriitori central-europeni din secolul al XX-lea. Eteroclitul <span class="CharOverride-2">Arahne și pânza</span> (2002) este un autoportret intelectual din fărâme, într-o regie ludică. Și, totodată, un volum de răspântie, reunind eseuri despre mai vechi sau mai noi preocupări: Roland Barthes, dandysm, Marcel Proust și Gilles Deleuze, scriitori autohtoni (Petru Creţia) și, mai ales, ai „Kakaniei” musiliene (în secţiunea „K”, unde sunt comentaţi, între alţii, Franz Kafka, Danilo Kiš sau György Konrád), glose despre corporalitate și textualitatea speculară etc. Dezvoltat pornind de la un studiu-prefaţă la antologia <span class="CharOverride-2">Dandysmul</span> din textele lui Barbey d’Aurevilly (1995), <span class="CharOverride-2">Dandysmul. O istorie</span> (2004; Premiul Uniunii Scriitorilor, Premiul Asociaţiei Române de Literatură Generală și Comparată) este, în felul său, o lucrare de pionierat în bibliografia românească și o carte în care narativizarea neconvenţională, jucată într-o manieră postmodernă, se aliază cu competenţa culturală a comparatistului. Incursiunile în istoria și preistoria dandysmului european sunt dublate de un inventar tipologic de tip puzzle, cu înrudirile și delimitările aferente (muscadinii, snobii, gentilomii, dandy-ul artist, boemii, avangardiștii, supravieţuitorii retro etc.). De o atenţie specială beneficiază manifestările caracteristice „identităţii în criză” a unui dandy (narcisism, indeterminare sexuală ș.a.). Nu lipsesc capitolele dedicate manifestărilor românești ale culturii de acest tip (Al. Macedonski, Mișu Văcărescu-Claymoor, Mateiu I. Caragiale, Radu Albala, Alex. Leo Șerban ș.a.), de la tinerii bonjuriști de la 1848 la decadenţii mai vechi sau mai noi. Există, la <span class="CharOverride-1">B.</span>, o obsesie „strategică”, recurentă în aproape toate cărţile sale și transferată în plan artistic sau interpretativ: de la strategia militară la cea detectivistică și „arahneică”, de la strategiile seducţiei estetice la cele ale seducţiei culinare. Alcătuit din secvenţele unui foileton – <span class="CharOverride-2">Ars coquinaria</span> – publicat în săptămânalul ieșean „Suplimentul de cultură”, <span class="CharOverride-2">Ultimul sufleu la Paris. 69 de reţete culinare</span> (2006) mixează proza confesivă cu eseul, experienţa personală cu rafinamentele unei întregi istorii culturale a bucătăriei, sub forma unui insolit jurnal gastronomic. Întoarcerea la proza propriu-zisă are loc cu volumul de „ego-grafii” <span class="CharOverride-2">Prozac.101 pastile pentru bucurie</span> (2009). Cele 101 de secvenţe componente au apărut într-un foileton cu titlu fals telenovelistic (<span class="CharOverride-2">Secretul Adrianei</span>) tot în „Suplimentul de cultură”, dar și în „Secolul 20” sau în „Dilemateca” ori în câteva volume colective cu caracter confesiv (<span class="CharOverride-2">Cartea cu bunici</span>, <span class="CharOverride-2">Cum era? Cam așa…</span>, <span class="CharOverride-2">Tovarășe de drum</span>). De o simplitate elaborată, cartea se alcătuiește ca <span class="CharOverride-2">work in progress</span> și autoportret calei&#173;doscopic al autoarei, surprinsă la toate vârstele și în cele mai variate ipostaze „banale”, cotidiene din comunism și postcomunism. </p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Femeia în roșu</span> (în colaborare cu Mircea Nedelciu și Mircea Mihăieș), București, 1990; <span class="CharOverride-2">Bătăliile pierdute. Dimitrie Cantemir – Strategii de lectură</span>, Timişoara, 1998; <span class="CharOverride-2">Dilemele Europei Centrale</span>, Timișoara, 1998; <span class="CharOverride-2">Arahne și pânza</span>, Timișoara, 2002; <span class="CharOverride-2">Dandysmul. O istorie</span>, Iași, 2004; <span class="CharOverride-2">Ultimul sufleu la Paris. 69 de rețete culinare</span>, Iași, 2006; <span class="CharOverride-2">Prozac. 101 pastile pentru bucurie</span>, Iași, 2009. <span class="CharOverride-1">Traduceri: </span><span class="CharOverride-2">Pentru o teorie a textului. Antologie „Tel Quel”. 1960–1971</span>, introd. trad., București, 1980 (în colaborare cu Delia Șepeţean Vasiliu); Roland Barthes<span class="CharOverride-2">. Romanul scriiturii</span>, pref. trad., București, 1987 (în colaborare cu Delia Șepeţean Vasiliu); Barbey d`Aurevilly, <span class="CharOverride-2">Dandysmul</span>, introd. trad., Iași, 1995; Adam Michnick, <span class="CharOverride-2">Scrisori din închisoare și alte eseuri</span>, introd. Vladimir Tismăneanu, Iași, 1997 (în colaborare cu Mircea Mihăieș).</p>
			<p class="Heuristica___m_RPR"><span class="CharOverride-1">Repere bibliografice: </span>Livius Ciocârlie, <span class="CharOverride-2">Antologia „Tel Quel” sau Despre trecutul apropiat</span>, O, 1981; Nicolae Manolescu, <span class="CharOverride-2">Fragmente dintr-un discurs critic</span>, CRC, 1987, 48; Ov. S. Crohmălniceanu, <span class="CharOverride-2">Un roman popular rafinat</span>, CNP, 1991, 4; Ion Bogdan Lefter, <span class="CharOverride-2">Frumoasa fără corp</span>, CNP, 1991, 4; Cornel Ungureanu, [<span class="CharOverride-2">Adriana Babeţi</span>] O, 1991, 5, 1996, 4, 1998, 7; Virgil Nemoianu, <span class="CharOverride-2">The Real Romanian Revolution. „Femeia în roșu”</span> (<span class="CharOverride-2">„The Woman in Red”</span>), „The World &amp; Review” (Washington), 1991, august; Gabriela Omăt, <span class="CharOverride-2">A căzut, a căzut Babilonul cel Mare</span>, VR, 1992, 6–7; Dan C. Mihăilescu, <span class="CharOverride-2">Călătorie cu biblioplanul</span>, LAI, 1996, 4; Vasile Popovici, <span class="CharOverride-2">Această exaltare a culturii</span>, O, 1998, 11; Luca Piţu, <span class="CharOverride-2">La cafeneaua hermeneutică</span>, București, 1998, <span class="CharOverride-2">242–243</span>; Monica Spiridon, <span class="CharOverride-2">Modelul Cantemir</span>, RL, 1999, 1; Cărtărescu, <span class="CharOverride-2">Postmodernismul</span>, <span class="CharOverride-2">444–456</span>; Ruja,<span class="CharOverride-2"> Parte</span>, II,<span class="CharOverride-2"> 291–294</span>; Oţoiu, <span class="CharOverride-2">Proza</span>, I–II, <span class="CharOverride-2">passim</span>; <span class="CharOverride-2">Dicţ. analitic</span>, II, 63–65; Laura Marin, <span class="CharOverride-2">Mic tratat de dandylogie</span>, OC, 2005, 290; <span class="CharOverride-2">Dicţ. Banat</span>, <span class="CharOverride-2">63–66</span>;<span class="CharOverride-2"> </span>Smaranda Vultur, <span class="CharOverride-2">Cronici amânate</span>, „22”, 2006, 6; Bianca Burţa-Cernat, <span class="CharOverride-2">Arahne, firul Ariadnei și pânza textului</span>, OC, 2009, 490. &#9;<span class="Semnatura">P.C.</span></p>
			<p class="Heuristica-PRIMUL"><span class="titlu-12">BABOI, Stelian</span><span class="CharOverride-1"> </span>(29.VIII.1937, Mânzaţi, j. Vaslui – 1.VI.2004, Iași), prozator, eseist. Este fiul Adelei și al lui Mache Baboi. Urmează liceul la Brașov (1953–1956), apoi Facultatea de Filosofie a Universităţii din Iași (1957–1962), unde în 1986 își prezintă teza de doctorat <span class="CharOverride-2">Trăsăturile morale ale poporului român</span>. Este profesor la Liceul Electromotor din Timișoara, metodist la Casa Tineretului din Iași, redactor la „Flacăra Iașului”, profesor la Liceul „D. Mangeron” din Iași, lector la Institutul Agronomic și conferenţiar la Universitatea „M. Eminescu” și la Universitatea „M. Kogălniceanu” din Iași. Debutează în 1956 la „Iașul literar”. Mai colaborează la „Tribuna”, „Cronica”, „Ateneu”, „Luceafărul”, „Viaţa studenţească”, „Convorbiri literare” ș.a. Primul volum, <span class="CharOverride-2">În bătaia soarelui</span>, îi apare în 1967, pentru ca abia după zece ani să iasă de sub tipar cea de-a doua carte de proză scurtă, <span class="CharOverride-2">Prima iubire</span>. O perioadă lungă de timp scrie fără să reușească să publice. După 1989 îi apar pe rând <span class="CharOverride-2">Convorbire târzie </span>(1991), romanele <span class="CharOverride-2">Priveghiul profeţilor</span> (2001), <span class="CharOverride-2">Iubirea pe pământ</span> (2002) și <span class="CharOverride-2">Reculegere în amurg</span> (2004), culegerile de eseuri <span class="CharOverride-2">Cutremurătoarele adevăruri despre om și lume</span> (2001), <span class="CharOverride-2">Spiritualitatea morală a poporului român</span> (2002), <span class="CharOverride-2">O nouă filosofie despre om </span>(2004). A fost distins cu Premiul revistei „Convorbiri literare” (2001) și cu Premiul Filialei Iași a Uniunii Scriitorilor (2003).</p>
			<p class="Heuristica-BASE">Primele două volume ale lui <span class="CharOverride-1">B.</span> proiectează o lume aflată la intersecţia dintre naturalism și oniric. Cadrul povestirilor este de multe ori unul specific epocii „socialiste”, cu fabrici și uzine, cu muncitori ce-și duc viaţa de zi cu zi în conformitate cu normele impuse. Nu se poate vorbi numai despre o radiografiere a unor aspecte din realitate, deoarece descripţia, contemplaţia faptelor stimulează interioritatea personajelor, transformată într-un organ de percepţie și decantare. Felul de a scrie al autorului se modifică odată cu romanul <span class="CharOverride-2">Priveghiul profeţilor</span>. Oniricul funcţionează aici ca un criteriu de ordonare a unei materii narative ce pare să scape de sub control. Organizarea faptelor este poetică, lipsind o construcţie la vedere, care să ușureze lectura. <span class="CharOverride-1">B.</span> încearcă să ofere o cheie a propriei scriituri făcând apel la numeroase teorii din lumea știinţelor moderne. Demonstrează, de pildă, că toţi indivizii sunt reductibili la unul singur. Din acest motiv, personajele din roman se numesc fie Ion, fie Ioana și nu se disting unele de altele decât prin câte o nuanţă. Nu lipsește nici substratul religios, care imprimă naraţiunii o tonalitate ceremonioasă, maximală. În acest „roman baroc” (Liviu Leonte) pot fi deslușite gesturi arhetipale menite să scoată în relief substanţa din care se ivesc și sfârșesc toate. Romanele se nasc totuși, parcă cel mai adesea, dintr-un fel de delir verbal, controlat doar de minime elemente de construcţie ce se întrezăresc în subsidiar. <span class="CharOverride-2">Spiritualitatea morală a poporului român</span>, subintitulată <span class="CharOverride-2">Cartea de căpătâi a românului credincios</span>, este un eseu ce își propune să pună în lumină felul românesc de a fi, de a gândi și de a lupta „împotriva vicisitudinilor vremurilor, dușmanilor și cotropitorilor întru păstrarea și manifestarea plenară a fiinţei naţionale”, cum formulează, cu o vizibilă emfază de diletant, autorul. Același orgoliu al cărţii „care va schimba lumea din temelie” domină periplul prin istorie și prezent, realitate și ocultism, logică și iraţionalitate din paginile intitulate, din nou hazardat, <span class="CharOverride-2">O nouă filosofie despre om</span>.<span class="CharOverride-2"> </span>Lucrarea are un caracter filosofico-etnografic și încearcă să reflecteze, printre altele, asupra unor categorii precum bine–frumos, rău–urât în concepţia populară, să identifice sensul vieţii și al morţii la români. <span class="CharOverride-1">B. </span>este și autorul unei drame în două părţi, <span class="CharOverride-2">Visul</span>, jucată în 1969 pe scena Teatrului Naţional „Vasile Alecsandri” din Iași.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">În bătaia soarelui</span>, Iași, 1967; <span class="CharOverride-2">Prima iubire</span>, Iași, 1977; <span class="CharOverride-2">Convorbire târzie</span>, Iași, 1991; <span class="CharOverride-2">Priveghiul profeţilor</span>, Iași, 2001; <span class="CharOverride-2">Cutremurătoarele adevăruri despre om și lume</span>, Iași, 2001; <span class="CharOverride-2">Iubirea pe pământ</span>, Iași, 2002; <span class="CharOverride-2">Spiritualitatea morală a poporului român. Cartea de căpătâi a românului credincios</span>, Iași, 2002; <span class="CharOverride-2">Reculegere în amurg</span>, Iași, 2004; <span class="CharOverride-2">O nouă filosofie despre om</span>, pref. Constantin Hușanu, Iași, 2004.</p>
			<p class="Heuristica___m_RPR"><span class="CharOverride-1">Repere bibliografice: </span>Virgil Cuţitaru, <span class="CharOverride-2">Spaţii</span>, Iași, 1981, <span class="CharOverride-2">249–251</span>; Daniel Corbu, <span class="CharOverride-2">Un poem biblic postmodern</span>, CL, 2001, 5; Liviu Leonte, <span class="CharOverride-2">Un roman baroc</span>, CL, 2001, 5; Petru Ursache, <span class="CharOverride-2">Legea morală</span>, CL, 2003, 5; Daniel Dragomirescu, <span class="CharOverride-2">Coordonate ale prozei românești</span>, Iași, 2003, <span class="CharOverride-2">46–49</span>; Al. Husar, <span class="CharOverride-2">Cartea de căpătâi</span>, DL, 2004, 56. &#9;<span class="Semnatura">Ș.A.</span></p>
			<p class="Heuristica-PRIMUL"><span class="titlu-12">BABU, Ovidia</span> (30.IX.1932, Silistra), poetă, istoric literar. Este fiica Angelei (n. Cicani) și a lui Nicolae Babu, inspector la Banca Naţională a României, scriitor în dialect aromân. Urmează liceul la Giurgiu și la București și Facultatea de Filologie din cadrul Universităţii bucureștene (1951–1955). Aici este repartizată la Catedra de istoria literaturii române, unde a funcţionat ca asistent universitar până în 1978, când s-a pensionat medical. În același an a obţinut titlul de doctor în filologie, în urma susţinerii tezei<span class="CharOverride-2"> Dacii în conștiinţa romanticilor noștri.</span> A debutat în 1957 cu articolul <span class="CharOverride-2">Despre elementul folcloric în poezia lui Tudor Arghezi</span>, publicat în „Caiete critice”, iar prima poezie i-a apărut în 1967 în „Luceafărul”. Debutează editorial în 1971 cu volumul <span class="CharOverride-2">Poeme</span>, care va fi urmat de alte câteva cărţi de poezie. A mai colaborat la „Almanahul literar” al Asociaţiei Scriitorilor din București, „Analele Universităţii București”, „Gazeta literară”, „România literară” ș.a.</p>
			<p class="Heuristica-BASE">Lirica este la <span class="CharOverride-1">B.</span> de sorginte cerebrală. Aluziile livrești – nu puţine – se încadrează firesc în fluxul discursului poetic, înfiorat de o acută senzaţie de neliniște. Trăindu-și cu luciditate destinul, ca pe un dat ce nu poate fi nicicum deturnat, poeta, ca o altă Ană a lui Manole (simbol ce revine, de altfel, obsesiv în lirica sa), se lasă zidită de viaţă, de sentimente, de cuvinte, fără zbateri, fără regrete, ci doar cu o vagă nostalgie după ceea ce ar fi putut să fie. Așezându-și versul „între stăpânire de sine și impuls”, ea alege „stilul laconic, «de cactus»” (Grete Tartler). Ca istoric literar, în <span class="CharOverride-2">Dacii în</span> <span class="CharOverride-2">conștiinţa romanticilor noștri</span> (1979) autoarea reușește nu doar un excelent expozeu al evoluţiei ideii de dacism (de la primii cronicari, trecând prin Școala Ardeleană, până la M. Eminescu), ci și o incitantă analiză a scrierilor câtorva romantici preocupaţi de temă, fie în calitate de ideologi: Mihail Kogălniceanu, Alecu Russo, Cezar Bolliac, B.P. Hasdeu, fie de artiști, prelucrători ai motivului: Gh. Asachi, Constantin Stamati, Al. Pelimon, Romulus Scriban, Frédéric Damé, Dimitrie Bolintineanu și, evident, Eminescu, căruia îi este acordată o treime din spaţiul cărţii.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Poeme</span>, București, 1971;<span class="CharOverride-2"> Dacii în conștiinţa romanticilor noștri</span>, București, 1979; <span class="CharOverride-2">Fără chip</span>, București, 1980; <span class="CharOverride-2">Îmblânzirea miracolului</span>, București, 1983; <span class="CharOverride-2">Stup împietrit</span>, București, 1999; <span class="CharOverride-2">Ajunul tăcerii</span>, București, 2001; <span class="CharOverride-2">Poeme urgente</span>, București, 2005; <span class="CharOverride-2">Un fel de patimi</span>, București, 2007.</p>
			<p class="Heuristica___m_RPR"><span class="CharOverride-1">Repere bibliografice: </span>Dan Cristea, <span class="CharOverride-2">„Poeme”</span>,<span class="CharOverride-2"> </span>RL, 1971, 15; Mihai Coman, <span class="CharOverride-2">Istoria unei idei…</span>, LCF, 1979, 15; D. Păcurariu, <span class="CharOverride-2">„Dacii în</span> <span class="CharOverride-2">conștiinţa romanticilor noștri”</span>, CRC, 1979, 34; G. Lange Kowal<span class="CharOverride-2">, „Die Daker im Bewußtsein unserer Romantiker”. Entwurf zu einer Geschichte des dakischen Substrats</span>, „Beiträge zur Südosteuropa-Forschungen” (München), 1981; Marina Spalas, <span class="CharOverride-2">Salvarea prin cuvinte</span>, LCF, 2000, 14; Simion Bărbulescu, <span class="CharOverride-2">Gusturi și scrieri</span>, LCF, 2000, 30; Grete Tartler, <span class="CharOverride-2">Laconicul cactus</span>, RL, 2007, 42. &#9;<span class="Semnatura">D.Gr.</span></p>
			<div class="_idGenObjectLayout-1">
				<div id="_idContainer003" class="Basic-Graphics-Frame _idGenObjectStyle-Disabled">
					<div id="_idContainer001" class="Basic-Graphics-Frame _idGenObjectStyleOverride-1">
						<p class="Titlu-Nume-H ParaOverride-1"><span class="titlu-12">BACALBAȘA, Anton</span> </p>
						<p class="Titlu-mic-DATE ParaOverride-1">(21.II.1865, Brăila – 1.X.1899, București), prozator, gazetar.</p>
					</div>
					<div id="_idContainer002" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="01B_471-530_Baba-Balcanism-web-resources/image/Bacalbasa_Anton.jpg" alt="" />
					</div>
				</div>
			</div>
			<p class="Heuristica-PRIMUL">Tatăl lui se numise Costache Telescu, dar, înfiat de un unchi staroste de băcani sau bacalbașă, i se schimbase numele. Căsătorit cu Aneta Bobescu, avusese mai mulţi copii, dintre care, în afară de <span class="CharOverride-1">B.</span>, vor ajunge oameni de condei Ion (Iancu) C. Bacalbașa și Constantin C. Bacalbașa. Dat afară de la gimnaziu, <span class="CharOverride-1">B.</span> se înrolează în armată; aici se îmbolnăvește de tuberculoza care avea să îl răpună. Șocat de brutalitatea și absurdul vieţii de cazarmă, părăsește armata și, cu temperamentul său entuziast, de agitator, se avântă în rândurile mișcării socialiste. Dobândind prestigiu, va fi cooptat în Consiliul General al Partidului Social Democrat al Muncitorilor din România, de unde însă demisionează în 1894. Intrat în Partidul Conservator, se vede ales deputat de Ilfov în colegiul al doilea (1899). A mai fost cenzor la Societatea Presei (1894) și secretar în Ministerul Cultelor și Instrucţiunii Publice. A scris enorm, aproape două mii de articole, schiţe și pamflete. E prezent în „Literatorul”, unde a și debutat, „Emanciparea”, „Contemporanul”, „Epoca”, „Gazeta muncitorului”, unde era redactor, „Dezrobirea”, unde figurează în comitetul de redacţie, „Democraţia socială”, unde asigură funcţia de prim-redactor, „Lumea nouă”, „Adevărul” ș.a. Împreună cu I.L. Caragiale, întemeiază revista umoristică și literară „Moftul român” (1893). Din 1893 până în 1895 e prim-redactor la „Adevărul literar”. În 1895 scoate „Moș Teacă”, subintitulat „jurnal ţivil și cazon”, rămânând la conducere, cu o întrerupere în 1897–1898, până în anul când s-a stins. Cu o fantezie neastâmpărată, și-a născocit o sumedenie de pseudonime, care de care mai năstrușnice (de pildă, Kinderfus, Calyope Fourreau, Abayados de Calatrava y Rigolo Năbădayos).</p>
			<p class="Heuristica-BASE">Copil teribil al presei socialiste, iubitor de farse și bufonerii, <span class="CharOverride-1">B.</span> era, în campaniile pe care le susţinea, un gazetar de temut. Scria cu patimă, cu exaltări de vizionar, știind să fie dur, șfichiuitor, vindicativ. Virulenţa lui pamfletară – prevestindu-l pe N.D. Cocea – nu cruţă deloc instituţiile timpului. Totul, sau aproape totul, i se pare o farsă sinistră, un spectacol de bâlci, penibil și caraghios. Verva satirică a polemistului se proiectează în creionări acide, vizând diverse specimene din viaţa politică ori din presă. După modelul lui Caracudi al lui I.L. Caragiale, <span class="CharOverride-1">B.</span> conturează tipul gazetarului fără principii și fără scrupule. Părerile lui asupra artei preiau idei ale lui C. Dobrogeanu-Gherea (funcţia socială a artei, impactul mediului social asupra procesului de creaţie ș.a.m.d.). Exponent al școlii critice a „Contemporanului”, pledând pentru arta cu tendinţă, nu acceptă în nici un chip estetica junimistă. Cu o consecvenţă subminată uneori de o impetuoasă incomprehensiune, lansează atac după atac împotriva literaturii decadente, a formalismului, a pesimismului. În argumentările pe care le dezvoltă, comentariului sociologic i se asociază, totuşi, din când în când, criteriul estetic. Cu excese și confuzii, <span class="CharOverride-1">B.</span> poate fi socotit printre precursorii orientării marxiste în estetica românească. Fără interes sunt încercările de critică literară. Și în literatură <span class="CharOverride-1">B.</span> rămâne, în fond, același publicist. A scris schiţe, nuvele, un început de „roman cazon”. Poeziile de factură intimistă sunt naive, versificatorul simţindu-se mai în largul său în rostirea umoristică. Accentele sentimentale, romantice (în lirica erotică e un eminescianizant) lasă locul treptat pornirilor de sarcasm și vehemenţă. Cele câteva traduceri – din Guy de Maupassant, I.S. Turgheniev, Théodore Ghèze, Jókai Mór, Hector France, E.I. Bedinghaus – sunt tipărite în „Democraţia socială” și în „Adevărul”. O încercare dramatică, <span class="CharOverride-2">Virtute militară</span>, ancorează în tematica predilectă a autorului, angrenat în campania antimilitaristă din epocă. Spiritual, caustic, cu un gust pronunţat pentru caricatură, <span class="CharOverride-1">B.</span> este un Daumier al prozei satirice românești. <span class="CharOverride-2">Moș Teacă</span> (1893) e o șarjă enormă a mentalităţii de tip cazon. Inspirându-se din creaţia lui Charles Leroy, <span class="CharOverride-2">Le Colonel Ramollot</span>, scriitorul a fost acuzat că ar fi comis un plagiat. Moș Teacă apare însă ca un personaj de cea mai autohtonă provenienţă, ieșit dintr-o cazarmă românească. Pe cât de grotesc, pe atât de absurd, ridicol prin ignoranţă, îngâmfare, automatisme, de o agresivitate tâmpă și grosolană, personajul și-a câștigat îndată o faimă care s-a dovedit trainică. Într-o manieră melodramatică sunt scrise schiţele din volumul <span class="CharOverride-2">Din viaţa</span> <span class="CharOverride-2">militară</span> (1895), unde se dezvăluie atrocităţile vieţii de cazarmă. Gazetar prolific și scăpărător, <span class="CharOverride-1">B.</span> nu a avut nici răgazul, nici răbdarea de a elabora o operă la care talentul său l-ar fi îndreptăţit.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Moș Teacă</span>, București, 1893; <span class="CharOverride-2">Arta pentru artă</span>, București, 1894; <span class="CharOverride-2">Din viaţa militară,</span> București, 1895; <span class="CharOverride-2">Pardon!</span> (în colaborare cu Constantin C. Bacalbașa și Ion C. Bacalbașa), București, 1899; <span class="CharOverride-2">Scrieri alese,</span> I–II, îngr. și introd. Virgiliu Ene, București, 1965; <span class="CharOverride-2">Moș Teacă și alte scrieri alese</span>, București, 2006.</p>
			<p class="Heuristica___m_RPR"><span class="CharOverride-1">Repere bibliografice: </span>Călinescu, <span class="CharOverride-2">Ist. lit</span>. (1941), <span class="CharOverride-2">498–499</span>,<span class="CharOverride-2"> Ist. lit</span>. (1982), <span class="CharOverride-2">564–565</span>; Barbu Lăzăreanu, <span class="CharOverride-2">Anton Bacalbașa</span>, București, 1948; <span class="CharOverride-2">Ist. lit</span>., III, <span class="CharOverride-2">581–583</span>; Straje, <span class="CharOverride-2">Dicţ. pseud.</span>, <span class="CharOverride-2">40–42</span>; Virgiliu Ene, <span class="CharOverride-2">Anton Bacalbașa</span>, București, 1975; <span class="CharOverride-2">Dicţ. lit. 1900</span>,<span class="CharOverride-2"> 68–70</span>; <span class="CharOverride-2">Dicţ. scriit. rom.</span>, I,<span class="CharOverride-2"> 136–137</span>. &#9;<span class="Semnatura">F.F.</span></p>
			<p class="Heuristica-PRIMUL"><span class="titlu-12">BACALBAȘA, Constantin C.</span> (21.VIII.1856, București – 5.II.1935, București), ziarist, memorialist. Provine dintr-o familie stabilită la Brăila, unde tatăl său, Costache Telescu, originar, se pare, din Oltenia, a fost mulţi ani poliţist și apoi șef al poliţiei locale. Căsătorit cu Aneta (n. Bobescu), acesta va avea mai mulţi copii, dintre care s-au mai ilustrat în lumea literelor Ion (Iancu) C. Bacalbașa și Anton Bacalbașa. <span class="CharOverride-1">B. </span>urmează la Brăila cursurile școlii elementare și pe cele ale gimnaziului. În vara anului 1871 vine la București pentru a-și continua studiile la Liceul „Sf. Sava”. În 1876, după ce obţine bacalaureatul, se înscrie la Facultatea de Drept din București (unde va fi coleg, printre alţii, cu Duiliu Zamfirescu), pe care însă nu o va absolvi. Este atras de lumea presei și, totodată, de mișcarea social-democrată, în curs de înfiripare la noi, cu un mai larg ecou în medii școlare și universitare. Participă la activitatea primelor cercuri socialiste românești; în 1880 C. Dobrogeanu-Gherea îl însărcinează cu secretariatul revistei „România viitoare”, din care ar fi apărut un singur număr, în decembrie același an. Adevăratul debut ziaristic și-l face însă la „Telegraful” lui I.C. Fundescu, cotidian liberal de bună ţinută publicistică, în septembrie 1881, când inaugurează aici o rubrică săptămânală, „Cronica”, semnată cu pseudonimul Bacon. A desfășurat, în continuare, fără întrerupere, vreme de cincizeci și patru de ani (un adevărat record în ziaristica românească), o foarte rodnică activitate gazetărească, concretizată în mii de articole publicate, succesiv, în presa social-democrată, radicală, conservatoare sau în marile cotidiene populare, afirmându-se astfel ca unul dintre bunii condeieri din prima generaţie de ziariști profesioniști de la noi, animat fiind de idei sincer democratice și cumpănit patriotice. Se cuvine a fi reţinută îndeosebi activitatea sa la cotidianul „Drepturile omului”, apărut în februarie 1885, la „Epoca” lui Nicolae Filipescu, lansată tot în 1885 (unde semnează „Cronica glumeaţă” cu pseudonimul, reluat și în anii următori, Radu Ţandără), la „Lupta” lui G. Panu, mutată de la Iași la București în 1886, unde <span class="CharOverride-1">B.</span> își desăvârșește formaţia gazetărească, ajungând redactor-șef, apoi director și, în sfârșit, la „Adevărul”, unde Constantin Mille îl cheamă la începutul anului 1895, oferindu-i postul de prim-redactor și pe acela de coordonator, pentru puţină vreme, din ianuarie până în mai 1897, al suplimentului literar „Adevărul ilustrat”. După 1900, părăsind „Adevărul”, se va dedica activităţii în presa conservatoare, căpătând încrederea unor fruntași ai partidului, care îi susţin candidatura pentru a fi ales deputat de Ilfov în două legislaturi (1911 și 1912). În acești ani va înfiinţa, cu sprijinul lui P. P. Carp, în mai 1900, cotidianul „Patriotul” (la care va fi, o vreme, redactor-șef), trecând apoi, după 1907, la foile centrale ale Partidului Conservator, „Epoca” și „Conservatorul” (la cea de-a doua ajunge și prim-redactor prin 1912); în noiembrie 1914 devine, pentru puţină vreme, director al noului oficios conservator „Steagul”, de orientare marghilomanistă, unde va susţine, contrar liniei oficiale a gazetei, necesitatea realizării unităţii naţionale românești printr-o politică energică, în condiţiile favorabile oferite de prima conflagraţie mondială. După război înfiinţează, în decembrie 1918, cotidianul de dimineaţă „Românimea”; trece din nou la „Adevărul”, reapărut în 1919, și apoi, începând din 1925, la „Universul”, celălalt cotidian de mare tiraj al vremii. Ca o recunoaștere a meritelor sale de ziarist profesionist, cu o activitate impresionantă, este ales în 1919 președinte al Sindicatului Ziariștilor din București, calitate în care deschide în 1922 întâiul congres al asociaţiilor de jurnaliști din România și prezintă un semnificativ raport asupra libertăţii presei. În 1935 era din nou deputat de Ilfov, ales pe lista liberală (fusese și președinte de vârstă al Adunării Deputaţilor) și unul dintre cei mai preţuiţi colaboratori ai cotidianului „Universul”, a cărui linie agresiv-naţionalistă nu o susţinea totuși, optând pentru o atitudine moderată.</p>
			<p class="Heuristica-BASE"><span class="CharOverride-1">B.</span> s-a manifestat în literatură – cu totul sporadic – de foarte tânăr; a debutat în „Femeia română”, revista Mariei Flechtenmacher, în octombrie 1878, cu poezii sentimental-declamatoare, lipsite de har, în stilul dulceag-lăcrimos al epocii. Ceva mai inspirat s-a dovedit a fi în publicistica umoristică, revista antibrătienistă „Ghiţă Berbecu” (1887–1889), la care a scris, nefiind lipsită de haz. I s-a jucat, la Teatrul Naţional din București, la începutul anului 1889, „comedia originală în trei acte” <span class="CharOverride-2">Petecul lui Berechet</span>. Dar <span class="CharOverride-1">B.</span> rămâne în istoria literaturii („de frontieră”) românești prin captivantele sale amintiri grupate sub titlul <span class="CharOverride-2">Bucureștii de altădată</span>, apărute în patru volume între 1927 și 1933, însă publicate mai întâi în foiletonul de sâmbătă al ziarului „Adevărul”, începând din noiembrie 1921 și continuate din martie 1926 în „Universul”. Ele fuseseră precedate de altă serie de amintiri, fără relevanţă, referitoare la viaţa cotidiană din Bucureștii anilor de război, <span class="CharOverride-2">Capitala sub ocupaţia dușmanului. 1916–1918</span> (1921), inserate iniţial tot în foileton, în cotidianul „Românimea”, sub titlul <span class="CharOverride-2">Jurnalul meu sub ocupaţie</span> (semnate cu pseudonimul Radu Ţandără). Bazându-se pe o foarte bună memorie, reîmprospătată și prin foiletarea atentă a colecţiilor unor ziare din epocă („Românul”, „Trompeta Carpaţilor”, „L’Indépendance roumaine”, „Adevărul” ș.a.), <span class="CharOverride-2">Bucureștii de altădată</span> se constituie, pentru perioada 1871–1914, la care se referă în episoade dispuse cronologic, într-o cronică fremătând de viaţă, colorată și densă, a unui oraș aflat în plin proces de trecere de la starea patriarhală, percepută duios, nostalgic, dar fără regrete, la aceea a unei capitale europene moderne. Începându-și naraţiunea cu o descriere detaliată a vechiului București, așa cum l-a cunoscut la sosirea sa aici, <span class="CharOverride-1">B.</span> înregistrează principalele evenimente social-politice care au marcat perioada: guvernarea liberală din 1876–1888, în răstimpul căreia s-au pus bazele unor instituţii necesare modernizării ţării, proclamarea independenţei și Războiul pentru Independenţă din 1877–1878, proclamarea regatului în 1881, viaţa parlamentară, cu luminile și umbrele ei, alternanţa la putere a liberalilor și conservatorilor, care a asigurat, până la Primul Război Mondial, stabilitatea și eficienţa regimului politic din România, interesul crescând, către 1900, pentru soarta românilor aflaţi în afara hotarelor ţării etc. Sunt amintite, totodată, principalele acţiuni edilitare care au schimbat în puţini ani aspectul orașului, îndeosebi în „zona centrală” (rectificarea Dâmboviţei, marile bulevarde, instalarea telefonului ș.a.), precum și principalele evenimente cultural-artistice (spectacole și concerte, directoratul lui I.L. Caragiale la Teatrul Naţional, moartea lui M. Eminescu, apariţia unor publicaţii etc.). O atenţie marcată este acordată faptului divers, ceea ce face lectura mai atractivă: <span class="CharOverride-2">Târgul Moșilor</span>, <span class="CharOverride-2">Apele de la Văcărești</span>, <span class="CharOverride-2">Petreceri ale vechiului București</span>, <span class="CharOverride-2">Contrabandele bucureștene</span>, <span class="CharOverride-2">Viaţa studenţească</span>, <span class="CharOverride-2">Epoca lui Claymoor</span>, <span class="CharOverride-2">Escrocheria cu „apa de aur”</span>, <span class="CharOverride-2">Primul și singurul atentat împotriva regelui Carol (1888)</span>, <span class="CharOverride-2">Fioroasa crimă din Tabaci</span>, <span class="CharOverride-2">Banda Zdrelea și Mărunţelu</span>, <span class="CharOverride-2">Rochia-pantalon la București </span>etc. Savuroasele amintiri ale lui <span class="CharOverride-1">B.</span> se încheie cu moartea regelui Carol I, întâmplată în septembrie 1914, moment considerat punctul final pentru „perioada istorică ce poate purta numele «Bucureștii de altădată»”. Fără virtuţi literare deosebite, scrise uneori destul de bolovănos, amintirile se impun prin valoarea documentară, adeseori și prin evocarea colorată a unui trecut revolut. Ele și-au câștigat, mai ales cu trecerea vremii, un loc în istoria memorialisticii românești, secondând prestigioase lucrări referitoare la aceeași perioadă din istoria României. Neconvenţională, inteligent și amuzant pusă în pagină, o carte publicată în 1931, amplificată ulterior, aduce peste o mie reţete de „bucate”, de „feluri de mâncări” ce par să solicite mai degrabă talentul unui literat, pe când știinţa de om priceput într-ale bucătăriei este, probabil, o zonă asigurată mai degrabă de o doamnă. Cartea, intitulată iniţial <span class="CharOverride-2">1001 feluri de mâncări</span>, apoi <span class="CharOverride-2">Dictatura gastronomică. 1501 feluri de mâncări</span>, nu are semnătura lui <span class="CharOverride-1">B.</span><span class="CharOverride-3"> </span>decât pentru prefaţa la prima și a doua ediţie, antume. Mai târziu, considerându-se că îi aparţine, volumul a fost reeditat în 2009 sub numele lui.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Pardon!</span> (în colaborare cu Anton Bacalbașa și Ion C. Bacalbașa), București, 1899; <span class="CharOverride-2">Capitala sub ocupaţia dușmanului. 1916–1918</span>, Brăila, [1921]; <span class="CharOverride-2">Raportul asupra libertăţei presei</span>, [București, 1922]; <span class="CharOverride-2">Bucureștii de altădată</span>, I–IV, București, 1927–1933; ed. 2, București, 1935–1936; ed. 3, I–III, îngr. și introd. Aristiţa și Tiberiu Avramescu, București, 1987–2000.</p>
			<p class="Heuristica___m_RPR"><span class="CharOverride-1">Repere bibliografice: </span>[N. Iorga], <span class="CharOverride-2">Dări de seamă</span>, RI, 1928, 1–3; <span class="CharOverride-2">Encicl. istoriografiei rom.</span>, <span class="CharOverride-2">43</span>; Șerban Cioculescu, <span class="CharOverride-2">Literatura în „Bucureștii de altădată”</span>, RL, 1988, 14; Ornea, <span class="CharOverride-2">Înţelesuri</span>, <span class="CharOverride-2">280–285</span>; Al. Călinescu, <span class="CharOverride-2">Lecturi în zig-zag</span>, ATN, 2001, 6; Teodor Vârgolici, <span class="CharOverride-2">„Bucureștii de altădată”</span>, ALA, 2001, 595;<span class="CharOverride-2"> </span>Tiberiu Avramescu, <span class="CharOverride-2">Constantin Bacalbașa – o jumătate de veac în slujba presei românești</span>, „Jurnalism &amp; comunicare”, 2003, 3; Bogdan Ulmu, [<span class="CharOverride-2">Constantin C. Bacalbașa</span>], DL, 2010, 91, 92. &#9;<span class="Semnatura">T.A.</span></p>
			<p class="Heuristica-PRIMUL"><span class="titlu-12">BACALBAȘA, Gheorghe</span> (29.III.1944, București), prozator. Este fiul Veronicăi (n. Iarusievici) și al lui Nicolae Bacalbașa, profesor. Între 1961 și 1967 urmează cursurile Facultăţii de Medicină din București. În prezent este medic primar, în specialitatea obstetrică-ginecologie, la Spitalul „Sf. Pantelimon” din București. Funcţionează, în același timp, ca profesor la Universitatea de Medicină și Farmacie „Carol Davila”. Doctor în știinţe medicale din 1994, este membru al Societăţii Medicilor Scriitori și Publiciști.</p>
			<p class="Heuristica-BASE">Fără etape intermediare, <span class="CharOverride-1">B.</span> debutează în 1995 cu <span class="CharOverride-2">Domiciliu obligatoriu</span>. Acţiunea se petrece în mediul cunoscut scriitorului, într-o clinică de chirurgie. Un profesor impostor, ajuns prin fraudă și compromisuri politice în fruntea instituţiei, dispune discreţionar de soarta subalternilor săi. Spitalul devine, prin extensie, simbol al sistemului totalitar. Observaţiile „clinice” sunt continuate într-o nouă carte, cu un titlu simbolic, <span class="CharOverride-2">Căprioara de ghips</span> (2001). Subiectul se desfășoară pe două planuri: pe de o parte, iubirea dintre un tânăr doctor ginecolog și frumoasa Maria, iar, pe de alta, eforturile neamţului Hans, specialist în utilajele de import la un mare combinat siderurgic, care insistă, fără succes, pe la autorităţi să scoată din ţară o fată, macaragistă la fier vechi. Personajele sunt schiţate din câteva tușe, cu incisivitate critică faţă de atmosfera de cazarmă dintr-o secţie de obstetrică-ginecologie a unui spital de provincie. O teamă difuză domină întreaga viaţă cenușie a oamenilor, curgând monoton, sub ameninţarea „uriașei ciuperci de fum”, în cadrele trasate de omniprezenta Securitate.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Domiciliu obligatoriu</span>, Galaţi, 1995; <span class="CharOverride-2">Căprioara de ghips</span>, Galaţi, 2001.</p>
			<p class="Heuristica___m_RPR"><span class="CharOverride-1">Repere bibliografice: </span>Dan Grigorescu, „<span class="CharOverride-2">Domiciliu obligatoriu”</span>, L, 1995, 33–34; Alex. Ștefănescu, <span class="CharOverride-2">Culisele vieţii de medic</span>, RL, 1995, 34; Dan C. Mihăilescu, <span class="CharOverride-2">„Domiciliu obligatoriu”</span>, LAI, 1995, 34; Constantin Dram, <span class="CharOverride-2">Puterea imposturii, impostura puterii</span>, CL, 1996, 6. &#9;<span class="Semnatura">S.I.</span></p>
			<p class="Heuristica-PRIMUL"><span class="titlu-12">BACALBAȘA, Ion (Iancu) C. </span>(24.VII.1863, Brăila – 10.VI.1918, București), ziarist, cronicar dramatic, dramaturg. Este fiul Anetei (n. Bobescu) și al lui Costache Telescu, poliţist, șef al poliţiei brăilene, dar și gazetar. După studii liceale făcute la Brăila și București, a urmat cursurile Facultăţii bucureștene de Litere. În anul 1886 a început activitatea jurnalistică la gazeta „Lupta” a lui G. Panu. A colaborat, deseori sub pseudonimele Memphis, Moșu, Tel, la diverse periodice politice și literare dintre 1886 și 1918, printre care „Lupta”, „Epoca”, „Ziua”, „Cronica”, „Steagul”, „Adevărul”, „Revista ide&#173;a&#173;listă”, „Minerva”, „Înainte”. La unele a fost redactor, girant-responsabil, secretar de redacţie sau prim-redactor; împreună cu Al. Bogdan-Piteşti, scoate în 1900–1901 revista de artă „Ileana”. Scria mult, cu relativă ușurinţă, urmărindu-și ideile cu pasiune. Director general al teatrelor și director la Teatrul Naţional din București în două rânduri, mai întâi în 1912 și apoi în timpul ocupaţiei germane din 1917, a încercat să reorganizeze prima instituţie dramatică a ţării. A fost președintele Sindicatului Ziariștilor. Anton Bacalbașa și Constantin C. Bacalbașa sunt fraţii săi.</p>
			<p class="Heuristica-BASE"><span class="CharOverride-1">B.</span> a debutat ca dramaturg cu piesa <span class="CharOverride-2">De focu birului</span> (1895), jucată sub titlul <span class="CharOverride-2">Mort fără lumânare. </span>Cârciumarul Gheorghe îl ucide, cu complicitatea Joiţei, soţia sa, pe chir Dumitru, cămătar. Remușcările sunt puternice și Gheorghe își va recunoaște crima. Atmosfera și situaţiile dramatice sunt asemănătoare cu acelea din <span class="CharOverride-2">Năpasta</span>, drama lui I.L. Caragiale. Piesa a avut o frumoasă carieră scenică. Drama <span class="CharOverride-2">De la oaste</span> (1904), jucată mai întâi la Iași în decembrie 1903 și apoi la București în ianuarie 1904, a fost motivul unei campanii de presă. Autorul a vrut să demonstreze că mediul urban corupe sufletul simplu și curat al tinerilor de la ţară, dar demonstraţia este lipsită de cursivitate și adevăr psihologic. Comedia <span class="CharOverride-2">Moșu</span> și drama <span class="CharOverride-2">Fraţii Assan</span> (scrisă în colaborare cu Mircea C. Demetriade) sunt lipsite de interes. Cronicar dramatic cu o activitate îndelungată, <span class="CharOverride-1">B.</span> este mai interesant în această ipostază decât în aceea de dramaturg. Situându-se pe o poziţie cu tradiţie în critica de la noi, el este preocupat de calitatea repertoriului teatral și de situaţia dramaturgiei originale. Există însă în cronici și alte idei demne de a fi semnalate. <span class="CharOverride-1">B.</span> cere dramaturgilor texte scrise sub incitaţia evenimentelor contemporane. Totodată, el combate excesul de reprezentaţii cu piese străine, precum și mania localizărilor. Cronicile îmbrăţișează spectacolul teatral în ansamblul său; s-a arătat, în egală măsură, preocupat de locul în societate al autorului dramatic profesionist și al actorului de teatru.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">De focu birului</span> <span class="CharOverride-2">sau Mort fără lumânare</span>, București, 1895; <span class="CharOverride-2">Pardon!</span> (în colaborare cu Anton Bacalbașa și Constantin C. Bacalbașa), București, 1899; <span class="CharOverride-2">De la oaste</span>, București, 1904; <span class="CharOverride-2">Teatrul Naţional din București</span>, București, 1912.</p>
			<p class="Heuristica___m_RPR"><span class="CharOverride-1">Repere bibliografice: </span>Caragiale, <span class="CharOverride-2">Opere</span>, IV, <span class="CharOverride-2">251–255</span>; Chendi, <span class="CharOverride-2">Foiletoane</span>, <span class="CharOverride-2">122–126</span>; Anca Costa-Foru, <span class="CharOverride-2">Ion C. Bacalbașa și teatrul</span>, SCIA, 1956, 3–4; <span class="CharOverride-2">Dicţ. lit. 1900, 70–71</span>; Brădăţeanu, <span class="CharOverride-2">Istoria</span>, II, <span class="CharOverride-2">67–68</span>; Modola, <span class="CharOverride-2">Dramaturgia</span>, <span class="CharOverride-2">263–264.</span> &#9;<span class="Semnatura">R.Z.</span></p>
			<p class="Heuristica-PRIMUL"><span class="titlu-12">BACALOGLU, Elena</span> (19.XII.1878, București – 25.XI.1947, București), prozatoare, publicistă. Împreună cu fraţii ei – Constantin Bacaloglu, reputat medic și profesor universitar, Victor A. Bacaloglu și George Bacaloglu, militari de carieră, cu stăruitoare preocupări literare și gazetărești – <span class="CharOverride-1">B.</span> reprezenta a treia generaţie a unei familii ce s-a ilustrat în viaţa publică și în cea culturală. Fratele bunicului, fizicianul Emanoil Bacaloglu, fusese membru al Academiei Române, iar tatăl, Alexandru Bacaloglu, autor al unei schiţe monografice a Liceului „Gh. Lazăr”, a fost o vreme ajutor de primar al Capitalei. <span class="CharOverride-1">B.</span> își face educaţia într-un pension și mai târziu – probabil, după ce, în 1897, se căsătorește cu Radu D. Rosetti – audiază cursuri de literatură, filosofie și istoria artei la Bruxelles și Paris. Divorţând, se recăsătorește în 1902 cu Ovid Densusianu, de care se desparte curând. Își va crește singură copilul, viitorul scriitor Ovid Densusianu-fiul. O traducere din Carmen Sylva, <span class="CharOverride-2">Robia Peleșului</span> (1897, semnată Elena Radu Rosetti), e urmată de un mic studiu, intitulat <span class="CharOverride-2">Despre simbolism și Maeterlinck</span> (1903). <span class="CharOverride-1">B.</span> dă la iveală versuri, proze scurte și „cozerii literare”, iscălite și Elena Densusianu sau Elena Bacaloglu-Densusianu, în „La Roumanie” și „Ţara”. Tipărește, de asemenea, romanul <span class="CharOverride-2">În luptă</span> (I, 1906), continuat de <span class="CharOverride-2">Două forţe</span> (II, 1908). Al treilea volum din serie, <span class="CharOverride-2">Izbânda noastră,</span> anunţat, n-a mai apărut. Ulterior <span class="CharOverride-1">B.</span> va locui, până în preajma celui de-al Doilea Război Mondial, în Italia, unde face propagandă culturii române. În ţară trimite corespondenţe și, mai rar, traduceri (îndeosebi din prozatorul napolitan Salvatore di Giacomo) periodicelor „Ordinea”, „Adevărul”, „Dimineaţa”, „Noua revistă română”, „Convorbiri critice”, „Universul” ș.a. În 1912 este admisă în Societatea Scriitorilor Români. O parte din articolele și conferinţele ţinute în Italia e adunată în volumele <span class="CharOverride-2">Preuves</span> <span class="CharOverride-2">d’amour</span> (1914) și <span class="CharOverride-2">Per la </span><span class="CharOverride-2">Grande Rumania</span> (1915). După război ia parte la congresele mișcării feministe internaţionale și militează pentru colaborarea intelectualilor de pretutindeni. Ambiţionează chiar să creeze o mișcare axată pe ideea realizării „unui imperiu italo–român”, mișcare a cărei președinţie e oferită lui Gabriele D’Annunzio și, apoi, lui Benedito Mussolini. Sub titlul <span class="CharOverride-2">Movimento nazionale</span> <span class="CharOverride-2">fascista italo–rumeno</span> tipărea, în 1923, un „dosar” al acestei iniţiative, în care includea și poezii. (Câteva dintre ele vor fi selecţionate în antologia <span class="CharOverride-2">Alba della poesia fascista</span>.) În România colaborează mai ales la „Cele trei Crișuri”, al cărei director era fratele ei, George Bacaloglu. Târziu va publica în „Porunca vremii” o suită de amintiri despre fiica lui Dostoievski. </p>
			<p class="Heuristica-BASE">Convinsă că literatura merge în pas cu timpul, că, în pragul noului secol, idealismul și metafizica își recapată locul, <span class="CharOverride-1">B.,</span> care traduce și un poem de Stéphane Mallarmé și în „cozeriile” sale citează strofe întregi din Paul Verlaine și Jules Laforgue, care apreciază și proza lui Anatole France și a lui Paul Bourget, pledează în <span class="CharOverride-2">Despre simbolism și Maeterlinck</span> în favoarea curentului nou, ce propunea „emanciparea personalităţii exprimate cât mai sincer” cu ajutorul versului liber și al simbolului. În creaţia dramatică a scriitorului belgian pune în evidenţă poezia misterului, atmosfera de teroare ocultă și complexitatea sufletească a personajelor, iar din <span class="CharOverride-2">Le Trésor des humbles</span> reţine ideile despre „forţa” nativă a femeii, care îi inspiră „ideile și acţiunile cele mari”, idei așezate la baza militantismului ei feminist. Modelul ideal al raporturilor dintre cele două sexe <span class="CharOverride-1">B.</span> îl vede în relaţia dintre Bianca Milesi și Gh. Asachi, relaţie căreia îi este dedicată una dintre conferinţele ce cunoaște mare succes în Italia. Ideologia aceasta se întrevede și în schiţele, povestirile și însemnările de jurnal, scrise în limba română sau în franceză, dar abia în romanul <span class="CharOverride-2">În luptă</span> devine element structurant. Cele două personaje, Dora și Virgil Andrea, sunt, în fapt, prototipuri: femeia ce urmărește să se emancipeze și bărbatul închistat în habitudini milenare, opresor inconștient al partenerei de viaţă. Susţinerea tezei o duce pe autoare spre schematism și șarjă. Pentru estomparea subiectivităţii acestui roman, vădit autobiografic, autoarea încearcă să dea analizei psihologice un aspect „știinţific”, înmulţind generalizările pretenţioase și comentariile didactice, care sufocă puţinele intuiţii profunde. Chiar astfel, romanul n-ar fi fost lipsit de interes, însă limba în care este scris abundă în neologisme, dublate adesea de termenii neaoși, precum și în construcţii artificioase. Când <span class="CharOverride-1">B.</span> abandonează ambiţiile teoretizării și își notează direct impresiile, precum în cele câteva proze scrise după 1909, în „scrisorile din Italia” ori în amintirile despre fiica lui Dostoievski, stilul ei se limpezește, descoperind o psihe mobilă și subtilă.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Despre simbolism și Maeterlinck</span>, București, 1903;<span class="CharOverride-2"> În luptă</span>, vol. I, București, 1906, vol. II: <span class="CharOverride-2">Două forţe</span>, București, 1908; <span class="CharOverride-2">Naples et son</span> <span class="CharOverride-2">plus grand poète</span>, Neapole, 1911; <span class="CharOverride-2">Bianca</span> <span class="CharOverride-2">Milesi e Giorgio Asachi</span>, Roma, 1912; „<span class="CharOverride-2">Preuves d’amour”</span>, pref. Hélène Vacaresco, București, 1914; <span class="CharOverride-2">Per la</span> <span class="CharOverride-2">Grande Rumania</span>, București, 1915;<span class="CharOverride-2"> Movimento nazionale fascista italo–rumeno</span>, Milano, 1923. <span class="CharOverride-1">Traduceri:</span> Carmen Sylva,<span class="CharOverride-2"> Robia Peleșului</span>, București, 1897.</p>
			<p class="Heuristica___m_RPR"><span class="CharOverride-1">Repere bibliografice: </span>E. Carcalechi, <span class="CharOverride-2">„În luptă”, jumătate de roman</span>, „Epoca”, 1906, 1903; Șt. Micu [C. Ionescu-Caion], <span class="CharOverride-2">„În luptă”</span>, „Românul literar”, 1906, 18; P. N. [G. Ibrăileanu], <span class="CharOverride-2">„În</span> <span class="CharOverride-2">luptă”</span>, VR, 1906, 4; G. Dumbravă [Ilarie Chendi], <span class="CharOverride-2">„Două</span> <span class="CharOverride-2">forţe”</span>, VLT, 1908, 9; M. D. [Mihail Dragomirescu], <span class="CharOverride-2">„Două</span> <span class="CharOverride-2">forţe”</span>, CVC, 1908, 2; I. Bianu, „<span class="CharOverride-2">În luptă”</span>,<span class="CharOverride-2"> </span>AAR, partea administrativă și dezbaterile, t. XXIX, 1908–1909; Cornel, <span class="CharOverride-2">Figuri</span>, I, <span class="CharOverride-2">20</span>; Leontin Iliescu, <span class="CharOverride-2">Preuves d’amour</span>, U, 1914, 94; <span class="CharOverride-2">Elena Bacaloglu – literată, ziaristă</span>, „Înfrăţirea” (Cluj), 1921, 334; Predescu, <span class="CharOverride-2">Encicl.</span>,<span class="CharOverride-2"> 65</span>; O. Densusianu-fiul, <span class="CharOverride-2">O mare prietenie literară</span>, SPM, 1982, 619. &#9;<span class="Semnatura">V.D.</span></p>
			<p class="Heuristica-PRIMUL"><span class="titlu-12">BACALOGLU, Victor A. </span>(13.XI.1872, București – 16.VII.1945, București), dramaturg, prozator. Este fiul Sofiei și al lui Alexandru Bacaloglu. Sora sa, Elena Bacaloglu, a fost și ea prozatoare, iar fratele, George Bacaloglu, ofiţer, de asemenea, a întemeiat și condus revista orădeană „Cele Trei Crișuri”; un alt frate, Constantin Bacaloglu, a fost medic reputat, profesor la Facultatea de Medicină din Iași. <span class="CharOverride-1">B.</span> urmează Gimnaziul „Gh. Lazăr” și Liceul „Matei Basarab” și se înscrie apoi la școala militară. Devenit sublocotenent în 1893, la geniu, va fi făcut și o școală tehnică superioară, căci, pe un manual, <span class="CharOverride-2">Arpentagiu elementar</span> (1898), își consemnează și titlul de inginer hotarnic. Participă la Primul Război Mondial, în 1917 fiind avansat colonel, grad cu care se va pensiona. Debutează în 1903, când drama sa <span class="CharOverride-2">Minorii </span>este reprezentată la Teatrul Liric, apoi la Teatrul Naţional din Bucureşti, textul fiind tipărit în 1909. În 1903–1904 i se mai joacă piesele <span class="CharOverride-2">Mama, Vijelie</span> și <span class="CharOverride-2">Jour fixe</span>, iar în 1911, la Brăila, <span class="CharOverride-2">Iubire de</span> <span class="CharOverride-2">mamă</span> și <span class="CharOverride-2">Același cântec</span>. În manuscris s-a păstrat drama <span class="CharOverride-2">Dezordine</span>, cu o variantă intitulată <span class="CharOverride-2">Vârtejul</span>. Preocupat de educaţia subordonaţilor săi, <span class="CharOverride-1">B.</span> publică în 1906 volumul <span class="CharOverride-2">Teatru ostășesc și sătesc</span>. Mai târziu colaborează cu articole, note și impresii, schiţe și povestiri la „Universul”, „Ilustraţiunea naţională” (unde îi apare și piesa într-un act <span class="CharOverride-2">Ouăle de Paște</span>), „Dimineaţa”, „Adevărul”, „Ilustraţiunea”, „Gazeta Capitalei”, „Cele trei Crișuri” ș.a. O mare parte din aceste scrieri e adunată în volumele <span class="CharOverride-2">Din virtuţile neamului </span>(1913), <span class="CharOverride-2">Sclipiri patriotice</span> (1914) și <span class="CharOverride-2">Spre lumină!</span> (1939). A fost distins cu medaliile Bene Merenti, clasa I și Răsplata Muncii și cu Ordinul Coroana României.</p>
			<p class="Heuristica-BASE">În prima piesă, <span class="CharOverride-2">Minorii</span>, <span class="CharOverride-1">B.</span> abordează o temă susceptibilă să trezească interesul publicului, personajele centrale, adolescenţii Titu și Margareta, trebuind să ilustreze două tipuri de precoce prăbușire morală. Naivi, slabi de caracter, lipsiţi de o educaţie serioasă, cei doi sunt o pradă ușoară pentru corupătorii ce mișună în jurul lor (un cămătar, o femeie ușoară, un cartofor ori un seducător de profesie). Existau aici suficiente premise pentru un real conflict dramatic, însă autorul a preferat aprofundării lor o descriere detaliată, cu alunecări în naturalism. Facilă este și rezolvarea situaţiei, prin recursul la un <span class="CharOverride-2">deus ex machina</span>. La fel de schematice, pe o coardă melodramatică și cu prea vizibile intenţii moralizatoare sunt piesele într-un act <span class="CharOverride-2">Același cântec</span> și <span class="CharOverride-2">Ouăle de Paște</span>. În <span class="CharOverride-2">Dezordine</span>, al cărei conflict este dat de lupta dintre partizanii și adversarii unor căsătorii făcute din interes, se mizează mai mult pe satiră, însă tipul de parvenit – Fronea, „comersant” – e ratat din cauza șarjării. Cele trei volume de proză ale lui <span class="CharOverride-1">B.</span> nu sunt omogene, articole diverse învecinându-se cu nuvele destinate să cultive „virtuţile neamului”, dar și cu schiţe vesele, cu tablete lirice și chiar cu pagini de jurnal intim. Doar în <span class="CharOverride-2">Spre lumină!</span> materialul, numai în parte inedit, este grupat în două compartimente, <span class="CharOverride-2">Nuvele</span> și <span class="CharOverride-2">Sociale</span>, la care se adaugă piesa „ostășească” ce dă titlul volumului. În naraţiunile „patriotice” – cu greu s-ar putea numi nuvele –, incapacitatea autorului de a persuada prin sugestie determină precipitarea acţiunii către predica „salvatoare”. Când textul scapă corsetului tezist, rezultatele sunt mai bune. Așa se întâmplă în schiţele ce zugrăvesc un mediu (<span class="CharOverride-2">Sindrofie la mahala</span>, <span class="CharOverride-2">Reducere pe C.F.R.</span>, <span class="CharOverride-2">Generălia lui Pricop</span>) sau relatează farse jucate superiorilor obtuzi de tineri ofiţeri (<span class="CharOverride-2">Nepoata căpitanului</span>, <span class="CharOverride-2">Însurătoarea lui Pitulice</span>, <span class="CharOverride-2">Răzbunarea lui Pitulice</span>) și în câteva tablete lirice (<span class="CharOverride-2">Ce-mi pasă</span>, <span class="CharOverride-2">Poezia</span> <span class="CharOverride-2">mărei</span>, <span class="CharOverride-2">Parfumul</span>, <span class="CharOverride-2">Mi-e dor…</span>, <span class="CharOverride-2">Am trecut prin cimitir…</span>, <span class="CharOverride-2">Ghioceii</span>), ce atestă o gamă nebănuit de largă de trăiri și chiar eforturi de stilizare.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Teatru ostășesc și sătesc</span>, pref. A. Saegiu, București, 1906; <span class="CharOverride-2">Minorii</span>, București, [1909]; <span class="CharOverride-2">Din virtuţile neamului</span>, București, 1913; <span class="CharOverride-2">Sclipiri patriotice</span>, Focșani, 1914; <span class="CharOverride-2">Spre lumină!</span>, pref. D.V. Ţoni, București, [1939].</p>
			<p class="Heuristica___m_RPR"><span class="CharOverride-1">Repere bibliografice: </span>G. Ranetti, <span class="CharOverride-2">Cronica teatrală</span>, U, 1903, 40; E.D.F. [Emil D. Fagure], „<span class="CharOverride-2">Minorii”, piesă în 4 acte</span>, ADV, 1903, 4863; V. Pârvan, <span class="CharOverride-2">Scrieri</span>, îngr. și pref. Al. Zub, București, 1981, <span class="CharOverride-2">207–208</span>. &#9;<span class="Semnatura">V.D.</span></p>
			<p class="Heuristica-PRIMUL"><span class="titlu-12">BACIU, Camil</span> (1926, Galați – 25.IV.2005, Paris), pro&#173;zator. <span class="CharOverride-1">B.</span>, al cărui nume la naștere este Camillo Kaufman, e concitadin și prieten din copilărie cu Iordan Chimet și Gheorghe Ursu, cu care va purta o corespondență editată în Iordan Chimet, <span class="CharOverride-2">Cartea prietenilor mei </span>(II, 2006). Urmează Liceul „Vasile Alecsandri” din Galați și Institutul Politehnic din București, secția pompe și ventilatoare. După o perioadă de șapte ani în care activează ca inginer, își câștigă existența din scris, lucrând ca reporter la „Flacăra”. Realizează între 1967 și 1969, la Radiodifuziunea Română, emisiunea „La frontiera posibilului”. În 1969 emigrează în Franța, la Lyon, unde scoate unicul număr al revistei „Le Chronogoumoscopographie” (1970), și apoi la Paris, unde va lucra la Renault într-un departament de comunicare. Are inițiative în domeniul teatrului: pune bazele teatrului de pantomimă Neutrino la Lyon, funcționând și ca scenarist și actor, ține conferințe în domeniu în Israel și Belgia, scrie piesa <span class="CharOverride-2">Pledoarie pentru Augustin</span>, pusă în scenă de Théâtre de l’Atelier din Paris. </p>
			<p class="Heuristica-BASE">Începuturile lui <span class="CharOverride-1">B. </span>sunt realist-socialiste. În <span class="CharOverride-2">Nu departe de castelul prințesei</span> (1956), cuprinzând notele de călătorie ale unui activist prin România aflată în drumul către socialism, schițele surprind în contraste deloc subtile, literal partinice, diverse ipostaze ale luptei de clasă. Reportajele au apărut inițial în „Flacăra”. Mai reușit prin stil, ritm și poveste este romanul pentru copii <span class="CharOverride-2">Împreună cu nene Iani</span> (1957), deși nu lipsește nici de aici tema ideologică a transformării și optimizării unui „semete” (Stațiune de Mașini și Tractoare) sub acțiunea forțelor pozitive comuniste, cărora li se raliază eficient câțiva pionieri. Personajul central este un fost marinar greco-român ale cărui povești extraordinare întrețin în inima copilului narator nu atât dorința de evaziune, cât aspirația către valori morale înalte, desigur comuniste. Reconvertit în autor SF, <span class="CharOverride-1">B.</span> continuă o vreme să rămână în zona realist-socialistă prin nuvelele <span class="CharOverride-2">Experiența „Colombina”</span> (I–II, 1960) și <span class="CharOverride-2">Met…</span> (I–II, 1964), publicate în fascicule, în colecția „Povestiri științifico-fantastice”, și prin volumul <span class="CharOverride-2">Revolta creierilor</span> (1962). Prima nuvelă reprezintă un manifest contra armamentului atomic. Un industriaș american pretinde că a descoperit o bombă „curată” și o detonează pe proprietatea lui, provocând contaminarea unei zone întinse, dar și reacțiunea forțelor pozitive din Statele Unite. Lupta de clasă continuă, în același decor american, în <span class="CharOverride-2">Revolta creierilor</span>, volum unificat tematic de prezența roboților, utilizați de exploatatori împotriva sindicatelor muncitorești, nu eficient însă, din moment ce inteligențele artificiale iau partea celor oprimați (nu din rațiuni morale, ci „obiective”, algoritmul lor științific dictându-le să aleagă „adevărul”). Doar modic superioară este culegerea <span class="CharOverride-2">Planeta cubică</span> (1964), cuprinzând miniromanul <span class="CharOverride-2">Aragua</span>, rescriere „progresistă” a <span class="CharOverride-2">Insulei doctorului Moreau</span> de H.G. Wells, precum și alte istorii robotice. Însă prin <span class="CharOverride-2">Mașina destinului</span> (1966), care include trei nuvele întinse, literatura lui <span class="CharOverride-1">B.</span> face un salt de calitate. Nu atât prin <span class="CharOverride-2">Soarele portocaliu</span>, exemplu de <span class="CharOverride-2">space opera</span> excesiv de liric și de melodramatic pe tema singurătății și a morții în Cosmos, și nici prin <span class="CharOverride-2">Mașina destinului</span>, poveste polițistă cu aspect variind între cimilitură și farsă despre posibilitatea de a predicta matematic soarta fiecărui individ, ci prin <span class="CharOverride-2">Ilarion și Hirondelle</span>, construită prin fuzionarea codurilor realist-satiric, fantastic-oniric și science-fiction. Ca într-o piesă suprarealistă, scene fantastice irump în spațiul banal al unui birou și viceversa, până la confuzia totală a planurilor, pentru ca finalul deschis să păstreze simultan potențele celor trei coduri. Mai apropiat de stilul din <span class="CharOverride-2">Ilarion și Hirondelle</span> decât de restul lucrărilor, romanul <span class="CharOverride-2">Grădina zeilor</span> (1968) este capodopera lui <span class="CharOverride-1">B.</span> și una dintre cele mai importante scrieri SF și fantastice ale literaturii române. În jurul unui motiv science-fiction clasic – contactul cu o civilizație extraterestră superioară (darmanții nemuritori, reprezentați de contele Désiré de Droitdieu) – pivotează un roman inspirat de suprarealismul lui Marc Chagall. Prezența contelui Droitdieu oferă cărții un ax rațional, chiar didactic, în măsura în care anexează o morală: contele urmărește ideea nietzscheană a prelevării unor supraoameni din masa informă a omenirii, adică un program de inginerie globală care ar duce la transformarea radicală a conceptului de om. Interesul contelui de Droitdieu se oprește, întinzându-se pe mai multe decenii, asupra familiei gălățene David, în care vede, prinse ca în chihlimbar, potențialitățile unor eroi paradigmatici din istoria omenirii (Samson, Leonardo da Vinci ș.a.), ce ar urma să fie descătușate. În cele din urmă, la Marea Expoziție Universală de la Paris, pe care o regizează cu mari abilități de iluzionism, contele este înfruntat și aparent învins de o mulțime în rândurile căreia apare și familia David. Va reapărea însă în chip de baron de Richtegott, conducătorul unui lagăr de exterminare din Polonia în cel de-al Doilea Război Mondial. Acolo ajung patru dintre frații David, care pier – însă doar aparent – într-un crematoriu. Ideea (în descendență, la rigoare, bogomilică) ar fi că lupta dintre partea întunecată, fascistă (dar, citită printre rânduri, și comunistă), întrupată de Droitdieu, și elementul antagonic-luminos al familiei David este eternă. Dar dincolo de această componentă ideologică – rezumată la răstimpuri lozincard –, forța romanului stă în factura sa chagalliană, în zonele de graniță în care realismul cel mai domestic face loc straniului, miraculosului, bizarului, absurdului, poeticului.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Nu departe de castelul prințesei</span>, București, 1956; <span class="CharOverride-2">Împreună cu nene Iani</span>, București, 1957; <span class="CharOverride-2">Experiența „Colombina”</span>, I–II, București, 1960; <span class="CharOverride-2">Revolta creierilor</span>, București, 1962; <span class="CharOverride-2">Met…</span>, I–II, București, 1964; <span class="CharOverride-2">Planeta cubică</span>, București, 1964; <span class="CharOverride-2">Mașina destinului</span>, București, 1966; <span class="CharOverride-2">Grădina zeilor</span>, București, 1968; ed. 2, București, 2001; <span class="CharOverride-2">Assaf et Jonathan dans les Mers du Sud</span>, Paris, 1978.</p>
			<p class="Heuristica___m_RPR"><span class="CharOverride-1">Repere bibliografice: </span>Mirodan, <span class="CharOverride-2">Dicționar</span>, I, <span class="CharOverride-2">86–87</span>;<span class="CharOverride-2"> </span>Cristian Tudor Popescu, <span class="CharOverride-2">Imperiul oglinzilor strâmbe</span>, București, 1993, <span class="CharOverride-2">73</span>;<span class="CharOverride-2"> </span>Mihai Iovănel, <span class="CharOverride-2">Un roman din ’68</span>, ALA, 2002, 632;<span class="CharOverride-2"> </span>Opriță, <span class="CharOverride-2">Anticipația</span>, <span class="CharOverride-2">130–135</span>; Iordan Chimet, <span class="CharOverride-2">Cartea prietenilor mei</span>, II, pref. Vasile Igna, București, 2006, <span class="CharOverride-2">passim</span>; Manolescu, <span class="CharOverride-2">Enciclopedia</span>, <span class="CharOverride-2">58–59</span>. &#9;<span class="Semnatura">M.I.</span></p>
			<div class="_idGenObjectLayout-1">
				<div id="_idContainer006" class="Basic-Graphics-Frame _idGenObjectStyle-Disabled">
					<div id="_idContainer004" class="Basic-Graphics-Frame _idGenObjectStyleOverride-1">
						<p class="Titlu-Nume-H ParaOverride-1"><span class="titlu-12">BACIU, Ștefan</span> </p>
						<p class="Titlu-mic-DATE ParaOverride-1">(29.X.1918, Brașov – 7.I.1993, Honolulu, SUA), poet, eseist, memorialist, traducător.</p>
					</div>
					<div id="_idContainer005" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="01B_471-530_Baba-Balcanism-web-resources/image/Baciu_Stefan_1.png" alt="" />
					</div>
				</div>
			</div>
			<p class="Heuristica-PRIMUL">Este fiul Elisabetei (n. Sager) și al lui Ioan Baciu, profesor de limba germană. Urmează în orașul natal Școala „Andrei Mureșanu”, iar între 1929 și 1937 Liceul „Andrei Șaguna”, unde îi are profesori pe tatăl său, pe Octav Șuluţiu și pe Emil Cioran. A absolvit în 1941 Facultatea de Drept din București. A fost redactor la „Universul literar” (1938–1943), secretar particular al ambasadorului Ion Lugosianu, secretar de redacţie la „Gândirea” (1941–1944); din august 1944 e redactor la „Libertatea”, gazetă condusă de Constantin Titel Petrescu; din 1946 până în 1948 este atașat de presă la Berna. Demisionează, solicită azil politic și în 1949 pleacă la Rio de Janeiro, apoi la Seattle (SUA), unde e profesor de civilizaţie hispano-americană (1962–1964), ca și la Honolulu, unde se stabilește definitiv. Până la plecarea din ţară a fost și redactor la revistele „Start” și „Stilet”, a mai colaborat la „Răboj”, unde debutase în 1933 cu versuri, la „Klingsor”, „Brașovul literar”, „Viaţa lite&#173;rară”, „Abecedar”, „Vremea”, „Pagini literare”, „Fami&#173;lia”, „Gând românesc”, „Pământul”, „Azi”, „Rampa”, „Frize”, „Claviaturi” „Meșterul Manole”, „Cuvântul liber”, „Manifest” ș.a. Ulterior a lucrat ca redactor la „Tribuna da Imprensa” din capitala Braziliei și a publicat câteva mii de articole și cronici în ziare și reviste latino-americane. Împreună cu Faust Bră&#173;descu și I.G. Dimitriu înfiinţează în 1951, la Rio de Janeiro, Cercul Cultural „Andrei Mureșanu” și revista „Înșir’te mărgărite”. În 1960 e numit cetăţean de onoare al orașului Rio de Janeiro. Din 1965 până în 1992 a editat la Honolulu, cu mijloace proprii, caietele internaţionale de poezie „Mele”. A fost căsătorit cu scriitoarea Mira Simian.</p>
			<p class="Heuristica-BASE"><span class="CharOverride-1">B. </span>a debutat în volum cu <span class="CharOverride-2">Poemele poetului tânăr</span> (1935; Premiul Fundaţiilor Regale, Premiul Societăţii Scriitorilor Români), care se remarcă prin ingenuitate și prin prospeţimea plină de vitalitate a percepţiei. Poetul trăiește miracolul unei existenţe plenare, cosmicizate prin intermediul scrisului. Transformat în zeu ce colindă, cu „flautul de azur pe umăr” (<span class="CharOverride-2">Relieful poetului</span>), printr-un univers armonios, poetul se regăsește și se contopește cu acesta, într-un impuls demiurgic integrator: „Să dormi cu capul pe nadir, cu tălpile-n zenit/ Și-apoi să-ţi scrii poemele ţâșnind din frunte” (<span class="CharOverride-2">Poemul poetului tânăr</span>). Lirismul este adesea confesiv, sentimental, uneori retoric. În versurile de dragoste iubita, natura și poemul se identifică în celebrarea continuă a „cultului poemului” (G. Călinescu), astfel încât întregul volum aduce o veritabilă „mistică a poetului și a poeziei” (Pompiliu Constantinescu). <span class="CharOverride-2">Poeme de dragoste</span> (1936) consacră dubla și rodnica metamorfoză a poemului în iubită, a iubitei în poem. Ea este „soră, prietenă, iubită”, „toamnelor logodnică”, „cântec”, „poemă lineară, perfectă și-armonioasă” (<span class="CharOverride-2">Îndoială</span>)<span class="CharOverride-2">.</span> Erotismul ingenuu, adolescentin, uneori cu accente argheziene, capătă dimensiunile sacralităţii; apropierea „ne-carnală”, de multe ori imaginară, se convertește în pasionalitatea creaţiei: „Cu pasul tău de stea și de vioară/ Te-aud trecând prin inimă și vis,/ Te prind atent, te răstignesc pe manuscris,/ Soră de seară și albă căprioară” (<span class="CharOverride-2">Într-un pahar aș vrea</span>)<span class="CharOverride-2">. </span>Placheta <span class="CharOverride-2">Micul dor</span> (1937) cuprinde tot lirică de dragoste, unele arte poetice de o ingenuitate mai jucăușă, mai decorative și mai artificiale. <span class="CharOverride-2">Drumeţ în</span> <span class="CharOverride-2">anotimpuri</span> (1939) dezvoltă linia pillatiană a poeziei tradiţionaliste, descriptiv-intimiste, cu influenţe vizibile din Francis Jammes, în timp ce <span class="CharOverride-2">Căutătorul de</span> <span class="CharOverride-2">comori</span> (1939) reprezintă sinteza unor formule diverse: de la poezia tradiţionalistă, bucolică, elegiacă ori confesivă, cu înclinaţie spre artificiu din ciclul <span class="CharOverride-2">Stele căzătoare</span> și arghezianismul psalmilor din ciclul <span class="CharOverride-2">Pre Tine te</span> <span class="CharOverride-2">lăudăm</span> la melodicitatea, simplitatea și puritatea poemelor de dragoste din ciclul <span class="CharOverride-2">Fata din ierburi</span>. În câteva rânduri „duritatea viziunii”, „asperităţile” limbajului, pe alocuri frust, violent, cu asociaţii insolite de cuvinte ori schimbări bruște de registru stilistic, „semnul notaţiei proprii”, în opinia lui Pompiliu Constantinescu, apropie lirica lui <span class="CharOverride-1">B.</span> de expresionism ori de suprarealism. <span class="CharOverride-2">Cetatea lui Bucur</span> (1940) combină elementul anecdotic cu tragicul, ironia cu parodia, retorica și prozodia cântecului de lume cu imagini de factură expresionistă, în încercarea de a surprinde viaţa pestriţă a capitalei bucureștene, o cetate-bâlci pitorească și plină de viaţă. Următoarele cărţi publicate în ţară, inconsistente valoric, nu anunţă evoluţia surprinzătoare a literaturii din exil. <span class="CharOverride-2">Poemele poetului pribeag</span> (1963) corespund unei alte vârste poetice, de această dată profund modernistă, și unei experienţe traumatizante: „desţărarea”, tema centrală, obsedantă a liricii lui <span class="CharOverride-1">B.</span>, generează viziuni coșmarești, apocaliptice, în care singurătatea și moartea covârșesc sufletul pribeag: „Aici cresc baobabi. Aici cresc șerpi./ Aici cresc ţipete care se-neacă-n tăcere, […] Aici cresc liane pești sicrie nevăzute/ unghiile când trec peste harpă cad…” (<span class="CharOverride-2">Coșmar</span>). Poemele, elegiace sau senzuale, descriu cel mai adesea peisaje exotice (porturi, mări, ţărmuri, orașe), iar România este prezentă ca peisaj interior, ţinut de taină care se suprapune dureros spaţiilor exterioare. Starea de dor este „radiografiată” tulburător, convingând prin simplitate și naturaleţe: „tu vezi un bulgăr de humă/ și-n somn strângi în pumni Ţara Bârsei:/ acesta e dorul” (<span class="CharOverride-2">Radiografia cuvântului dor</span>). Sinceritatea patriotismului lui <span class="CharOverride-1">B.</span> este dezarmantă în poeziile angajate politic, care-i exprimă încrederea într-o Românie mai presus de negurile istoriei: „Te simt în sânge și-n vise/ te port neîntrerupt/ Românie/ cu â din a/ … Pâine, mânie, osândă, cântec/ totul deodată ești, Românie/ cu â din a./ Așa cum ai fost vei rămâne:/ norul nu schimbă cerul/ și nu te schimbă pe tine/ Romînie/ cu â din i” (<span class="CharOverride-2">Apa trece</span>). Volumul <span class="CharOverride-2">Ukulele</span> (1967) propune o altă sintaxă poetică, simplificată, o linie melodică inspirată de ritmurile hawaiene, în poeme imagiste, concentrate, unele fals descriptive ori narative, de fapt deghizări ale sentimentului de melancolie, însingurare, neîmplinire, ceea ce îndreptăţește eticheta de „imagist sentimental” pe care Dumitru Micu i-a aplicat-o lui <span class="CharOverride-1">B.</span> <span class="CharOverride-2">Poemele poetului singur</span> (1980), antologie a versurilor scrise în perioada 1970–1980, cuprinde pagini confesive, autobiografice; universul se transformă într-o lume interioară, profund personală și mai ales românească, probabil leacul poetului „singur” împotriva alienării. Se configurează profilul paradoxal al unui poet pe cât de cosmopolit, pe atât de român (<span class="CharOverride-2">Autobiografie…</span>)<span class="CharOverride-2">,</span> amestec de Don Quijote și Ulise (<span class="CharOverride-2">Elegia sexagenarului adolescent</span>)<span class="CharOverride-2">, </span>veșnic călător utopic. Elementul ludic, ironic și autoironic reapare, constituind substanţa în <span class="CharOverride-2">Îngerul malagambist în insula Oahu </span>(1979), cu un personaj donquijotesc și alter ego tragicomic al poetului. Memorialistica din <span class="CharOverride-2">Franctiror cu termen redus </span>(1968),<span class="CharOverride-2"> Sub Tâmpa în Honolulu</span> (1973),<span class="CharOverride-2"> Praful de pe tobă</span> (1980), <span class="CharOverride-2">Microportrete</span> (1984) ș.a. dezvăluie același sentimental cu nostalgia originii, evocând cu tandreţe locuri, oameni și istorii trecute, cu o plăcere neistovită a detaliului pitoresc și a pronunţării cuvântului neaoș românesc. Trecutul, învăluit într-o aură mitică, este paradisul pierdut pe care încearcă să-l recupereze memoria afectivă, cu o sinceritate a mărturiei și un farmec literar irezistibil.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Poemele poetului tânăr</span>, București, 1935; ed. Honolulu, 1985; <span class="CharOverride-2">Poeme de dragoste</span>, Oradea, 1936; <span class="CharOverride-2">Micul dor</span>, Brașov, 1937; <span class="CharOverride-2">Drumeţ în anotimpuri</span>, Iași, 1939; <span class="CharOverride-2">Căutătorul de comori</span>, București, 1939; <span class="CharOverride-2">Cetatea lui Bucur</span>, București, 1940; <span class="CharOverride-2">Lanterna magică</span> (în colaborare cu Traian Lalescu), București, 1941; <span class="CharOverride-2">Neîmpliniri</span>,<span class="CharOverride-2"> </span>București, 1942; ed. 2, Honolulu, 1976; <span class="CharOverride-2">Muzica</span> <span class="CharOverride-2">sferelor</span>,<span class="CharOverride-2"> </span>București, 1943; <span class="CharOverride-2">Caiet de</span> <span class="CharOverride-2">vacanţă</span>, Râmnicu Vâlcea, 1945; <span class="CharOverride-2">Cântecul mulţimii</span>, pref. Ion Pas, București, [1945]; <span class="CharOverride-2">Analiza cuvântului dor</span>, Valle Hermoso (Argentina), 1951; <span class="CharOverride-2">Servindo à Poesia</span>, Rio de Janeiro, 1953; <span class="CharOverride-2">Poesia</span>, <span class="CharOverride-2">vida e morte de Azarías H. Pallais, </span>Rio de Janeiro, 1956;<span class="CharOverride-2"> Dois Guatemaltecos, </span>Rio de Janeiro, 1957; <span class="CharOverride-2">Don Sal</span>, Rio de Janeiro, 1960;<span class="CharOverride-2"> Bucareste–Estação Norte</span>, Rio de Janeiro, 1961; <span class="CharOverride-2">Cortina de ferro sobre Cuba</span>, pref. Salvador de Madariaga, Rio de Janeiro, 1961; <span class="CharOverride-2">César Vallejo</span>, <span class="CharOverride-2">poeta comunista</span>, Rio de Janeiro, 1962; <span class="CharOverride-2">Barraza</span>, Mexico, 1963; <span class="CharOverride-2">Juan Bosch: del exilio a la presidencia</span>, Buenos Aires, 1963; <span class="CharOverride-2">Poemele</span> <span class="CharOverride-2">poetului pribeag</span>, Mexico, 1963; <span class="CharOverride-2">Aron Cotruș. Omul și poetul</span>, München, 1964; <span class="CharOverride-2">168 horas de poesia, 7 dias en Nicaragua</span>, Managua, 1965; <span class="CharOverride-2">Manuel Bandeira de corpo inteiro</span>, Rio de Janeiro, 1966; <span class="CharOverride-2">Juan Bosch, un hombre solo</span>, Madrid, 1967; <span class="CharOverride-2">Recitind pe Ion Barbu</span>,<span class="CharOverride-2"> </span>Honolulu, 1967; <span class="CharOverride-2">Strada Dogari</span>, Honolulu, 1967; <span class="CharOverride-2">Ukulele</span>, Madrid, 1967; <span class="CharOverride-2">Franctiror cu termen</span> <span class="CharOverride-2">redus</span>, Honolulu, 1968; <span class="CharOverride-2">Sandino</span>, Honolulu, 1968; <span class="CharOverride-2">Poemas Chapinas</span>, Honolulu, 1971; <span class="CharOverride-2">Poemele poetului Ștefan Baciu</span>, pref. Lucian Boz, Madrid, 1972; <span class="CharOverride-2">Sub Tâmpa</span> <span class="CharOverride-2">în Honolulu</span>, Honolulu, 1973; <span class="CharOverride-2">A se citi cu peria de dinţi</span>, Honolulu, 1974; <span class="CharOverride-2">Ein Rumäne aus Rio de Janeiro</span>, Honolulu, 1974; <span class="CharOverride-2">Călătorii</span>, Madrid, 1974; <span class="CharOverride-2">Costa Rica en seis espejos</span>, San José, 1976<span class="CharOverride-2">; Școala primară „Andrei Mureșianu”</span>, Honolulu, 1976; <span class="CharOverride-2">Neîmpliniri</span>, Honolulu, 1976;<span class="CharOverride-2"> Urmuz</span>, Mexico, 1976; <span class="CharOverride-2">El que pierde gana</span>,<span class="CharOverride-2"> </span>León, 1978; <span class="CharOverride-2">Surrealismo latinoamericano. Preguntas y</span> <span class="CharOverride-2">respuestas</span>, Valparaiso, 1979; <span class="CharOverride-2">Îngerul malagambist în insula Oahu</span>, Honolulu, 1979; <span class="CharOverride-2">Mira</span>, Honolulu, 1979; ed. București, 1998; <span class="CharOverride-2">Poemele poetului singur</span>, Honolulu, 1980; <span class="CharOverride-2">Palmierii de pe Dealul Melcilor</span>, Honolulu, 1980; <span class="CharOverride-2">Praful de pe tobă. Memorii. 1918–1946</span>, Honolulu, 1980; ed. București, 1995; <span class="CharOverride-2">Lavradio 98</span>, Rio de Janeiro, 1982; <span class="CharOverride-2">Ichiugogola sau Numai pentru brașoveni</span>, Honolulu, 1983; <span class="CharOverride-2">Microportrete</span>, Honolulu, 1984; <span class="CharOverride-2">Francisco Amighetti</span>, Heredia, 1985; <span class="CharOverride-2">Centroamericanos</span>,<span class="CharOverride-2"> </span>San José, 1986; <span class="CharOverride-2">Tristán Marof de</span> <span class="CharOverride-2">cuerpo entero</span>, La Paz, 1987; <span class="CharOverride-2">Singur în Singapur</span>, Honolulu, 1988; <span class="CharOverride-2">Poemele poetului singur</span>,<span class="CharOverride-2"> </span>București, 1993; <span class="CharOverride-2">Peste o mie de catrene. Sub Tâmpa din… Honolulu</span>, Brașov, 1994; <span class="CharOverride-2">Un brașovean în arhipelagul Sandwich Hawaii</span>, București, 1994; <span class="CharOverride-2">Însemnările unui om fără cancelarie</span>, București, 1996; <span class="CharOverride-2">Radiografia cuvântului „dor”</span>, îngr. Ioana Baciu Mărgineanu, Brașov, 1998; [<span class="CharOverride-2">Scrisori</span>], în Lucian Boz, <span class="CharOverride-2">Scrisori din exil</span>, îngr. Mircea Popa, tr. Doru Burlacu, Călin Teutișan și Rozalia Groza, Cluj-Napoca, 2001, <span class="CharOverride-2">6–70</span>; <span class="CharOverride-2">Căutătorul de comori</span>, îngr. Elena Fluerașu, București, 2002; <span class="CharOverride-2">Poemele poetului singur</span>, îngr. şi postfaţă Gabriel Stănescu, pref. Constantin Eretescu, Norcross (SUA), 2002; <span class="CharOverride-2">Cetatea lui Bucur</span>, București, 2006. <span class="CharOverride-1">Antologii, ediţii: </span><span class="CharOverride-2">13 poeţi</span> – <span class="CharOverride-2">13 poezii de dragoste</span>, cu desene de Neagu Rădulescu, București, 1937 (în colaborare cu Vintilă Horia și Ovid Caledoniu); Grigore Cugler, <span class="CharOverride-2">Vi-l prezint pe Ţeavă</span>,<span class="CharOverride-2"> </span>pref. edit.,<span class="CharOverride-2"> </span>Madrid, 1975. <span class="CharOverride-1">Traduceri:</span> Georg Trakl, <span class="CharOverride-2">25 de poeme</span>, Iași, 1938; <span class="CharOverride-2">Poetas rumanos</span>, Los Angeles, 1969; <span class="CharOverride-2">11+11 poetas rumanos contemporáneos</span>, León (Nicaragua), 1976; Lucian Blaga, <span class="CharOverride-2">Las poemas de la luz</span>, (Ciudad de) Caracas, 1985. </p>
			<p class="Heuristica___m_RPR"><span class="CharOverride-1">Repere bibliografice: </span>Călinescu, <span class="CharOverride-2">Opere</span>, II, <span class="CharOverride-2">932–933</span>, IV, <span class="CharOverride-2">846–847</span>;<span class="CharOverride-2"> Ștefan Baciu văzut de critică</span>, București, 1940; Călinescu, <span class="CharOverride-2">Ist. lit. </span>(1941), <span class="CharOverride-2">858</span>, <span class="CharOverride-2">Ist. lit.</span> (1982), <span class="CharOverride-2">944</span>; Constantinescu, <span class="CharOverride-2">Scrieri</span>, I, <span class="CharOverride-2">150–155</span>; Manolescu, <span class="CharOverride-2">Metamorfozele</span>, <span class="CharOverride-2">118–121</span>; Micu, <span class="CharOverride-2">„Gândirea”</span>,<span class="CharOverride-2"> 623–628</span>; Nicolae Manolescu, <span class="CharOverride-2">Fișă pentru o biografie poetică</span>, RL, 1990, 24, 25; Scarlat, <span class="CharOverride-2">Ist. poeziei</span>, IV, <span class="CharOverride-2">76–80</span>; Const. Ciopraga, <span class="CharOverride-2">Memoriile „…septuagenarului tânăr”</span>, CRC, 1991, 32; Negoiţescu, <span class="CharOverride-2">Ist. lit.</span>, I, <span class="CharOverride-2">339–340</span>; <span class="CharOverride-2">Bibliography of Ștefan Baciu</span>,<span class="CharOverride-2"> </span>Honolulu, 1992; <span class="CharOverride-2">Ștefan Baciu. Biobibliografie</span>, APF, 1992, 2; Popa, <span class="CharOverride-2">Convergenţe</span>,<span class="CharOverride-2"> 72–77</span>,<span class="CharOverride-2"> 82–86</span>; Popa, <span class="CharOverride-2">Reîntoarcerea</span>,<span class="CharOverride-2"> 213–225</span>; Ornea, <span class="CharOverride-2">Portrete</span>,<span class="CharOverride-2"> 290–294</span>; <span class="CharOverride-2">Dicţ. esenţial</span>,<span class="CharOverride-2"> 44–46</span>; Ungureanu, <span class="CharOverride-2">La vest</span>, II, <span class="CharOverride-2">67–73</span>; Emil Manu, <span class="CharOverride-2">Poemele poetului Ștefan Baciu</span>, ALA, 2001, 557; Antonescu, <span class="CharOverride-2">Scriitori și reviste</span>,<span class="CharOverride-2"> 169–181</span>; Alexandru George, <span class="CharOverride-2">Dragoste și poezie de departe</span>,<span class="CharOverride-2"> </span>LCF, 2003, 7; <span class="CharOverride-2">Dicţ. analitic</span>, IV, <span class="CharOverride-2">671–673</span>; Mircea Popa, <span class="CharOverride-2">Prolog la un dialog din exil</span>, PSS, 2006, 6–8; Cosmin Ciotloș, <span class="CharOverride-2">Un poet nemaipomenit</span>, RL, 2006, 19; Daniela Bărbat, <span class="CharOverride-2">Ștefan Baciu</span>, București, 2006; Daniel Cristea-Enache, <span class="CharOverride-2">Versuri metropolitane</span>, CLT, 2007, 26; Bodiu, <span class="CharOverride-2">Evadarea</span>, <span class="CharOverride-2">8–11</span>;<span class="CharOverride-2"> </span>Manolescu, <span class="CharOverride-2">Istoria</span>, <span class="CharOverride-2">768–770</span>; Al. Ruja, <span class="CharOverride-2">Ediţii bibliofile</span>, O, 2009, 8; Popa, <span class="CharOverride-2">Ist. lit.</span>, II, <span class="CharOverride-2">408–411</span>; Manolescu, <span class="CharOverride-2">Enciclopedia</span>, <span class="CharOverride-2">59–64</span>; Mircea Popa, <span class="CharOverride-2">Colaborări și versuri uitate</span>, ST, 2011, 10–11. &#9;<span class="Semnatura">R.D.</span></p>
			<div class="_idGenObjectLayout-1">
				<div id="_idContainer009" class="Basic-Graphics-Frame _idGenObjectStyle-Disabled">
					<div id="_idContainer007" class="Basic-Graphics-Frame _idGenObjectStyleOverride-1">
						<p class="Titlu-Nume-H">BACONSKY, A. E. [Anatol Emilian] </p>
						<p class="Titlu-mic-DATE">(16.VI.1925, Cofa–Hotin – 4.III.1977, București), poet, prozator, eseist, traducător.</p>
					</div>
					<div id="_idContainer008" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="01B_471-530_Baba-Balcanism-web-resources/image/Baconsky_AE.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Liubei Baconschi (n. Marian), învăţătoare, și al lui Eftimie Baconschi, preot, amândoi descendenţi ai unor vechi familii de răzeși moldoveni din ţinuturile Lăpușnei și ale Orheiului (patronimul Marian al familiei mamei este atestat încă din 1633). Este frate cu scriitorul Leon Baconsky. Din cauza vremurilor tulburi, <span class="CharOverride-1">B.</span> își întrerupe studiile liceale începute în 1936 la Liceul „Alecu Russo” din Chișinău, iar în 1944 se refugiază în Oltenia alături de întreaga familie, unde își va trece bacalaureatul la Liceul „Al. Lahovary” din Râmnicu Vâlcea (1945). În toamna aceluiași an se înscrie la Facultatea de Drept din Cluj, dar frecventează și cursurile de estetică și filosofie ţinute de Lucian Blaga și Eugeniu Sperantia. Tot în 1945 debutează în „Tribuna nouă” cu articolul <span class="CharOverride-2">Socialul și geneza artei</span>. Primele versuri, publicate într-un volum colectiv, <span class="CharOverride-2">Antologia primăverii</span> (1947), sunt de orientare suprarealistă, într-un moment în care suprarealismul era combătut ca „diversiune ideologică”, iar realismul socialist era impus ca unică „metodă de creație”. După absolvirea facultăţii (1949), urmează o perioadă de angajare ideologică a scrisului său, din poziția de secretar de redacție (1950) și apoi de redactor-șef (1952) la revista clujeană „Almanahul literar”, devenită din 1954 „Steaua”, funcţie pe care o deţine până în 1959. Treptat, alături de Aurel Rău, Aurel Gurghianu, Victor Felea, va iniția un adevărat program cultural centrat pe lirism, valori ale modernității și spirit critic, urmărind să readucă în atenție scriitorii români interbelici interziși, să traducă marii autori ai poeziei și prozei universale din prima jumătate a secolului al XX-lea și să pledeze pentru „o ținută literară” a criticii. Valorificând, sub influența majoră a lui <span class="CharOverride-1">B</span>. și sub camuflajul pastelului, marile modele lirice interbelice, grupul de poeți de la „Steaua” redescoperă impresionismul, subiectivismul, sentimentalismul, autoportretul, spiritualizarea, interiorizarea, senzorialul, iar apoi evoluează spre formule „tranzitive” (Gheorghe Crăciun) sau whitmaniene (Mircea Scarlat), cultivând poezia notației, lirismul cotidianului, poezia prozei sau chiar antipoezia. Coagularea la Cluj a unui grup acuzat de baconskianism, evazionism, negativism, decadență face ca, în 1959, <span class="CharOverride-1">B</span>. să fie obligat să se mute la București. În dosarul de urmărire informativă din arhivele CNSAS, deschis în 1961 sub numele sugestiv „Modernistul”, se consemnează că a fost destituit din funcția de redactor-șef al revistei „Steaua” „pentru gravele greșeli ideologice comise”. Ruperea de imperativele realismului socialist fusese oficializată încă în 1956, prin cuvântarea de la Congresul Scriitorilor, când denunță „rigiditatea și spiritul dogmatic anchilozant” al poeziei angajate și se dezice de propriile texte scrise în acest spirit. La București va fi liantul unui nou grup de intelectuali (Matei Călinescu, Nichita Stănescu, Grigore Hagiu, Cezar Baltag, Modest Morariu, Gabriel Dimisianu), iar noile rapoarte ale Securității conțin acuzații de „diversiune ideologică” și de „organizare la domiciliul său de cercuri literare în care propovăduiește poezia modernistă, evazionistă”. În 1971 îl va înfrunta pe Nicolae Ceaușescu într-o ședință cu scriitorii organizată după publicarea „tezelor” din iulie. În anii bucureșteni publică versuri, proză, articole, eseuri, traduceri în „Gazeta literară”, „Secolul 20”, „Viața românească”, „Poligrafia”, „Contemporanul”, „Romanian Review”, „Ateneu”, „Cronica”, „Magazin”, „Luceafărul”, dar și în reviste din străinătate: „Literatur und Kritik”, „Die Presse”, „Die Welt”, „Ensemble”, „Cahiers de l’Herne”, „Kontinent”. A murit la cutremurul din 4 martie 1977.</p>
			<p class="Heuristica-BASE">Parcursul literar al lui <span class="CharOverride-1">B.</span> cunoaște trei etape distincte. Prima, cuprinzând textele publicate între 1950 și 1956, este profund tributară comenzii politice și are azi doar un interes documentar, sufocată fiind de clișeele epocii realismului socialist. Cea de-a doua, inaugurată de denunţarea, în cuvântarea de la Congresul Scriitorilor din 1956, a dogmatismului ideologic impus literaturii, este una a căutărilor lirice fertile și a estetizării expresiei. În fine, odată cu apariţia antologiei <span class="CharOverride-2">Fluxul memoriei </span>(1957), <span class="CharOverride-1">B.</span> începe să recurgă la o selecție drastică a scrierilor anterioare, în cadrul unui proces de purificare estetică și morală continuat în<span class="CharOverride-2"> Echinoxul nebunilor și alte povestiri</span> (1967) și, apoi, în notele de călătorie, printr-o simbolică „ucidere a adolescentului mistificat”. Ritmul revizuirilor are repercusiuni majore atât la nivelul formulelor poetice, cât și la acela al imaginarului și expresiei. Poetul începuturilor, cel „ce se întâlnise prin cetate cu flacăra lozincii de partid”, urmărit de însemnele heraldice ale comunismului („steaua roșie”, „steaua Cremlinului”, „acvila timpului meu”, „astrul roșu”, „raza stelei care urcă-n slavă”), e lipsit de originalitate, emițând doar un discurs propagandistic, unul din multele și nediferențiatele texte scrise sub dicteu comunist. Într-un posibil inventar al clișeelor realist-socialiste <span class="CharOverride-1">B.</span> ar figura la aproape orice rubrică. Poemul-lozincă respectă cu fidelitate rețetele epocii: optimismul, munca, atitudinea belicoasă, ura față de dușmani, cultul pentru Stalin sau pentru Gheorghiu-Dej ș.a. În etapa mediană a creației <span class="CharOverride-1">B.</span> „pune nimburi cuvintelor”, impunând ca mărci ale scrisului său manierismul, alexandrinismul, bizantinismul, estetismul, confesiunea elegantă, vagul, stările nedeterminate, imaginile vălurite – toate reunite într-un „lirism al sugestiei” (Ion Pop) dublat de o ceremonialitate studiată, exteriorizată ca imagine a poetului-sacerdot sau a poetului-mag. Efortul de întemeiere a propriului univers poetic presupune și asimilarea unor ecouri din Lucian Blaga, George Bacovia, Ion Barbu sau Tudor Arghezi, estompate însă prin accente emoţionale și muzicale specifice, a căror sinteză va deveni fundamentul orientării neomoderniste a anilor ’60 din secolul trecut. Ultima etapă a creaţiei baconskiene este caracterizată de o radicalizare a viziunilor care, alimentată de o conștiință tragică a contemporaneităţii, semnalează desprinderea de sentimentalitate, de nostalgie și de tentația evaziunii și intrarea într-o vârstă a crizei. Apreciate de critică drept unele dintre cele mai inovatoare și surprinzătoare scrieri ale deceniilor al șaptelea şi al optulea, <span class="CharOverride-2">Cadavre în vid</span> (1969) și <span class="CharOverride-2">Corabia lui Sebastian</span> (1978) se remarcă prin acuitatea și violenţa imaginilor coșmarești, devenite acte de exorcizare lirică a realului copleșit de demonia obiectelor și a mecanizării. În plus, <span class="CharOverride-2">Corabia lui Sebastian</span> are și o marcată dimensiune experimentală, vădită în alternarea, într-o oglindire inedită, a prozei cu poezia. Asemenea etapelor literare, trei sunt zonele tematice în care pot fi urmărite metamorfozele lirismului baconskian: timpul (și, implicit, istoria), erosul și natura. Ca poet original, în ipostaza de „estet al melancoliei” (Eugen Simion), <span class="CharOverride-1">B</span>. se impune prin volumul <span class="CharOverride-2">Fluxul memoriei</span>. Aici majoritatea poemelor se constituie ca „autoportrete în timp”, alcătuite fiind în ritmul molcom al aducerii aminte („Legănarea mea de nostalgie monotonă și lentă”)<span class="CharOverride-2"> </span>ori în cel tulburător al profeției, atribut al unui poet „înstelat, fantomatic și palid”. Substanţă însăși a lirismului baconskian, memoria îmbracă versurile într-o densă aură afectivă: „Se apropie de mine tristeţea încet, încet/ Cum vine în codrii ploaia în noiembrie/ Nici dragostea nici noaptea nu-mi alină/ Această umbră tragică a timpului./ Și simt că undeva e-o rană/ E-n mine o rană care nu se-nchide/ e poate altoiul nevăzut al morţii/ Ce-mi crește undeva în trup și-n suflet” (<span class="CharOverride-2">Divagație nocturnă</span>). Pe de altă parte, în ultima perioadă poetică „memoria va rătăci în beznă”, înlocuită fiind de „un <span class="CharOverride-2">îmiaducaminte</span> fără memorie”, rostit cu inflexiunile profetice și acompaniat de imaginarul sumbru al unui nou Isaia. Vocea celui care „a iubit […] nevăzutele spirale ale timpului/ prin care sufletul mereu cântând/ și-l trimitea înainte” (<span class="CharOverride-2">Celui înalt</span>) are rezonanțe apocaliptice într-un <span class="CharOverride-2">Vae victis</span> generalizat, în urma căruia profeţii, vizionarii, deţinătorii adevărului sunt eliminaţi de invazia falsurilor și înlocuiţi de niște monstruoși logofagi: „Vor apărea profeţii… înnoitorii… oamenii viitorului… toţi cei falși vor ajunge profeţi […] cereţi marile hebdomadare/ cu o sută de pagini… umbra profeţilor stăruie acolo printre cuvinte… palizi prind viaţă din granulaţia lor/ hrănindu-se până la maturitate din plasma cuvintelor” (<span class="CharOverride-2">Vârstă</span>). Diseminată printre poeme cu ritm domol și sonoritate vătuită, <span class="CharOverride-2">Fluxul memoriei</span> conţine o lirică erotică de o marcată originalitate. Stranietatea seducătoare a „nudurilor” vine nu doar din forța de sugestie a limbajului, ci și din apelul la un sincretism pictural cu sugestii botticelliene („Trupul tău gol a început să cânte/ Deși nu l-a atins nici un sărut/ Numai lumina ca o ploaie dulce/ În falduri străvezii s-a desfăcut” – <span class="CharOverride-2">Nud în zori</span>) sau sculptural: „De-abia te vezi tu însăţi pe-un orizont uitat/ Plecând diminuată în timp ca o tanagră” (<span class="CharOverride-2">Tu, care-ai fost</span>). Nota aparte, inconfundabilă, a liricii de dragoste baconskiene de acum<span class="CharOverride-2"> </span>e dată de o senzualitate graţioasă, în al cărei tipar se îmbină muzicalitate, fosforescenţă, ritual, onirism, magnetism, vrajă, extaz, frenezie și rostire incantatorie. Prin contrast, poemele din <span class="CharOverride-2">Cadavre în vid</span> pierd legătura cu ceremonialitatea și hieratismul iubirii sub un atotstăpânitor sentiment de urgență și derută. Erosul e crepuscular și își trăiește ultimele zvâcniri, coborând către un „somn letargic”. Toate însemnele lui mitice, ritualice ori chiar instinctuale se descompun ca într-un tablou suprarealist. Într-un „paradis bolnav” se văd nimfe scheletice, iar cântăreţul anunţă pieirea hetairelor: „Au și-nceput/ să lunece pe lângă tine ochii/ fără culoare ai nimfelor, să cadă/ sâni galbeni, braţe palide, inele;/ să nu te aperi – drumul cel din urmă nu rănește” (<span class="CharOverride-2">Eros în amurg</span>). Un aer de lupanar are <span class="CharOverride-2">Corabia nebunilor</span>, care exală un „libido anxios”, toate trăirile fiind artificializate în virtutea trecătoarelor mode: „să iubești după ultimul număr din VW Liebe […] să stingi farurile și să iubești o superbă dansatoare de plastic Pygmalion &amp;. Co. Să iubești <span class="CharOverride-2">Pop</span> sfâșiind salopeta de piele neagră noaptea când vine roua și luna ajunge la ultimul <span class="CharOverride-2">Sexy-Show</span> în apele lacului și pletele tale se târăsc pe nisip ca franjurii Yves Saint-Laurent…” (<span class="CharOverride-2">Love Hoby</span>). Poezia naturii, ilustrată iniţial prin supărătoare reportaje versificate, evoluează repede înspre pastel, însă un pastel <span class="CharOverride-2">à rebours</span>, în care peisajele sunt sonore, afective („câmpuri heraldice ale sensibilității” – Ștefan Aug. Doinaș), temporalizate, acherontice si mai ales „extatice” (Mircea Martin), versurile având ca origine un „sentiment nelămurit”, o acceptare a „vremii de visare”, o tulburare provocată de „doruri vagi de-ntoarceri înapoi”, de „dor de câmpuri mari, de ţărmuri…”. Echivocul trăirilor se răsfrânge asupra peisajului ale cărui linii se dematerializează constant: „O clipă luminișul e mai înalt, mai pal,/ Și-ncet din mare luna – o amforă elină,/ O amforă de aur răsare și se-nclină/ Și visul se revarsă trecând din val în val,/ Și curge peste valuri ca peste trepte vii/ Și-adorm – și-n vis îmi pare că propriul meu craniu/ Din orizont revarsă pe apele pustii/ o dâră de lumină spre ţărmuri de uraniu”. Peisajele din ultimele volume<span class="CharOverride-1">,</span> înrămate adesea în formula poemului-necrolog, sunt concepute antinomic, într-un act deconstructiv de întoarcere împotriva propriei poezii. Peisajele vidului și cele ale alienării își dobândesc identitatea ca antipasteluri, prin raportare negativă la modelele anterioare. Un poem precum <span class="CharOverride-2">Seară idilică</span><span class="CharOverride-1"> </span>funcţionează ca o artă poetică răsturnată. Idilismul promis de titlu e inversat în infernal, în coșmaresc: „Zăpada cade mereu și fiarele codrilor/ umblă adulmecând flămânde urma –/ și în preajma cadavrelor îngheţate se-adună/ seara o zoologie meschină”. Luna batjocorește cu lumina ei peisajul, astrul nocturn rămânând apanajul vechilor poeţi, fără rost în noua ordine a lumii: „Cu nimb de clown răsare peste păduri/ scuipătoarea de alamă a tuberculoșilor lirici,/ talerul cerșetorilor demni pe care timpul/ îi împăiază pentru muzeele lui”. Schematică și sinistră, geografia vidului are o arhitectură postapocaliptică. Pe o scenă goală, întreaga atenţie se focalizează asupra imaginilor degradării și ale înstrăinării: „biserica goală”, „biserica ruinată”, „altarul rece”, „ruinate bătrânele temple”, „coloana căzută”, „obositele cetăţi albe”, „orașele prăbușite”. Filonul neoromantic al liricii de până în 1969, pe când poetul proiecta el însuși tărâmuri paradisiace în ţinuturi fără vârstă, se epuizează și face loc unei viziuni expresioniste alcătuite din stridenţe, disonanţe, convulsii, angoase, nostalgii ale arhaicului și o totală inaderenţă la civilizaţia de consum a lumii apusene. Prezentă de la bun început la <span class="CharOverride-1">B.</span>, conștiința propriei scriituri e responsabilă adesea de o anumită artificialitate a discursului, însă poemele din cărţile târzii vor reuși să o valorizeze ca meditație dramatică asupra destinului literaturii și a limbajului: „cuvintele sunt sigilate în nimic”, iar inflația verbală exilează sensul în zone inaccesibile: „zadarnic poeţii/ cunoscând întunericul se străduiesc să rostească –/ în sine se întoarce să moară fiecare cuvânt” (<span class="CharOverride-2">Aglutinezi în memorie</span>…). Grămezilor de obiecte care asfixiază fiinţa li se alătură „grămezi de cuvinte”,<span class="CharOverride-2"> </span>în „gunoiul progresului” intră și „gunoiul verbal de imprimat pe epiderma de hârtie a veacului” (<span class="CharOverride-2">Cor de tineri</span>). Ultimele versuri scrise de <span class="CharOverride-1">B.</span>, publicate postum, continuă acest tip de reflecție metapoetică: „Bi&#173;bliotecile cad prăbușite cu vertebrele măcinate/ ca o pulbere albă mișunând de larve gălbui care devorează cele din urmă cuvinte” (<span class="CharOverride-2">IV</span>). Scrierile ultimului deceniu de viaţă al lui<span class="CharOverride-1"> B.</span> dau seama, în configurări caleidoscopice, de aceeași realitate interioară: un sentiment al claustrării, al prizonieratului într-o istorie aberantă ce ridică pretutindeni ziduri, având ca revers surparea oricărei opţiuni individuale ori simplu umane. Iar vocea scriitorului, știindu-se vinovată de false prorociri ale luminoasei „ţări a comunismului ce ne așteaptă”, se retrage „în celălalt grai pe care istoria nu-l poate corupe”, asupra căruia insistă poemele rătăcirii și ale alienării generalizate din <span class="CharOverride-2">Corabia lui Sebastian. </span>De la proclamata Cucanie politică la infernul existenţial, de la cetatea radioasă a celor mai mari la cetatea odioasă a celui singur – iată drumul pe care îl parcurg destinul și scrisul lui <span class="CharOverride-1">B.</span>, oferind o impresionantă hartă a contorsionărilor istoriei și a oglindirii lor în literatură de-a lungul câtorva decenii. Acestei stări de spirit, în care luciditatea și dezolarea își dispută întâietatea, îi dau formă artistică paginile din volumul <span class="CharOverride-2">Echinoxul nebunilor și alte povestiri</span> și romanul <span class="CharOverride-2">Biserica neagră</span>. Și unul și altul se lovesc de zidul cenzurii: primele se strecoară trunchiate (povestirea <span class="CharOverride-2">Ultimul rol</span> nu e admisă în ediţia din 1967), romanul însă e respins în repetate rânduri și de aceea va fi tipărit în Occident. Tradus în germană de Max Demeter Peyfuss, apare mai întâi în revista „Kontinent”<span class="CharOverride-2"> </span>în numărul 3/1975, apoi e publicat în 1976 de editura germană Ullstein<span class="CharOverride-2">-</span>Propyläen și este citit de Virgil Ierunca la postul de radio Europa Liberă. Despre o experienţă a rătăcirii, despre un imposibil acasă, despre „un sentiment de nicăieri” și despre o lume, nu neapărat o ţară, nu doar cronicărește „așezată în calea tuturor răotăţilor” este vorba în proza care cumpănește echinoxial adevărul și falsul, identitatea și alteritatea, orbirea și viziunea, un căutat <span class="CharOverride-2">sensus plenior</span> și absurdul. În povestiri se întretaie toate liniile pe care până atunci crescuse genul fantastic în literatura română, la care se adaugă deambulări oniric-alegorice somptuos și calofil atemporalizatoare. Sub influenţa majoră a lui Mateiu I. Caragiale, sensurile sunt vălurite „fastuos și halucinant” și ţinute, cu o rară știinţă narativă, până la capăt „sub pecetea tainei”. Misterul e tensionat de blestem și de fatalitatea lui. Tăinuite, enigmatice, fantasmatice, povestirile derulează secvenţe ale unei iniţieri mereu încetinite ori deviate de rătăciri sau de „presimţiri bastarde”. Peste tot survine o „existenţă jalonată de forme bizare”, de fiecare dată drumul către cunoaștere e întrerupt de vertijuri, ameţeli, agonizări, halucinări<span class="CharOverride-2"> </span>sau beţii ciudate, protagonistul și măștile sale proliferante sunt prizonieri ai unei erori, căutările lor eșuând mereu alături de adevăr. <span class="CharOverride-2">Farul</span> e textul-matcă din care se desprind celelalte povestiri, dispuse în abis. Sub ochiul său se întâmplă „fuga pietrarului” de propria solitudine și de ameninţările imprecise ale unui cerșetor dubios, intacte la capătul drumului. Urmează căutarea altarului lui Zamolxis din <span class="CharOverride-2">Aureola neagră </span>de către arheologi ai zidurilor interioare<span class="CharOverride-2">,</span> încercarea de a salva o pervertită Euridice din infernul depravării în <span class="CharOverride-2">Înceţoșatul Orfeu</span>, înfruntarea dintre fraţi, dintre cei asemenea, dintre sine și propriile măști, cu victima și călăul oricând interșanjabile din <span class="CharOverride-2">Echinoxul nebunilor</span>, pe când <span class="CharOverride-2">Bufniţa</span> spune povestea intrării în contururile altei identităţi, <span class="CharOverride-2">Artiștii din insulă</span> pe cea a pierderii credinţei în existenţa unui „paradis copilăresc și absurd” unde viaţa e trăită doar pentru artă, iar <span class="CharOverride-2">Cimitirul piraţilor</span> consemnează dispariţia unei lumi prin sinuciderea orbilor vizionari și a călăuzelor lor, câinii. Migrarea imaginilor dintr-un text într-altul dă impresia unor hărţi suprapuse ce ar indica aceeași ţintă spirituală. Cititorul care se încăpăţânează să înţeleagă tâlcul nu e ferit de iritare, dar și de o anumită umilinţă în faţa labirintului de semnificaţii, cu atât mai mult cu cât, din când în când, poate avea impresia că a descoperit codul. Povestirile apar ca fragmente dintr-un imens mozaic ale cărui piese nu pot fi utilizate în totalitate, dar pe alocuri îmbinarea fragmentelor duce la închegarea unor reprezentări coerente, sugerând întregul. Toate aceste strategii apropie povestirile lui <span class="CharOverride-1">B. </span>de neofantastic (în accepțiunea dată de Ilina Gregori), unde experiența definitorie este aceea a „iluminării contemplative”. Atât povestirile, cât și romanul refuză contextualizarea, vorbind în modulările parabolei despre răul istoriei, despre o umanitate înstrăinată, hăituită, ameninţată, suspendată într-un „timp al încremenirii și al stârvurilor”. Farmecul și singularitatea povestirilor rămân intacte la schimbarea perspectivei de lectură de după 1989; de cealaltă parte, la prima publicare în România, în ediţia <span class="CharOverride-2">Scrieri</span> din 1990, a romanului <span class="CharOverride-2">Biserica neagră</span>, această carte-mit, cu puternicul ei mesaj subversiv, e recuperată ca document al unei realităţi defuncte și ca reper absolut în istoria unui gen literar la noi: distopia. Cu o „melancolie exasperată” ori doar cu rece inteligenţă detectivistică, cititorul postdecembrist poate stabili analogiile: puzderia dulapurilor roșii face trimitere la culoarea partidului unic, limbajul cerșetorilor e făcut din stereotipiile îmbrăcate în haina preţiozităţii care au asfixiat relaţiile oamenilor câteva decenii, cartea mică de buzunar pe care ei sunt forţaţi să o accepte nu prea poate ascunde carnetul de partid, mizeria vestimentară și bunătăţile alimentare pe care groparii le aduc de-acasă („felii mari de mămăligă rece cu marmeladă de dovleac”) vorbesc de o lume căreia i-a fost furată demnitatea, „bustul unui bătrân cu mustăţi enorme” n-are cum să nu amintească de cultul lui Stalin, finalul, ce pare al unui Caragiale tragic – să se facă o modificare fără să se schimbe nimic – nu poate să nu evoce schimbul generaţiilor comuniste Dej–Ceaușescu. Suav, preţios, gongoric pe alocuri, prozatorul cultivă conștient discrepanţa dintre un sentiment al urgenţei istorice și răgazul unor rafinamente lingvistice și imagistice. De aceea și ritmul narativ e unul imprevizibil, cu accelerări bruște, contrapunctate de lentori ce adăpostesc splendori levantine. „Infuziei de fals”, redată prin mijloace percutante ale grotescului și ale absurdului, prozatorul îi răspunde cu o infuzie de lirism al expresiei, ajungându-se astfel la o paradoxală combinaţie de poezie a elementarului și de discurs distopic. </p>
			<p class="Heuristica-BASE">Eseistica lui <span class="CharOverride-1">B.</span> poate fi distribuită în două mari categorii: de o parte textele teoretice care au ca principal obiectiv definirea fenomenului poetic, însoţite de o colecţie impresionantă de comentarii asupra unor opere, personalităţi, curente și chiar întregi literaturi și, de cealaltă parte, falsele jurnale de călătorie. Cea mai importantă contribuție teoretică este aceea privitoare la „declinul metaforei” în poezia secolului al XX-lea, problematică revizitată și nuanțată în texte succesive publicate între 1961 și 1972. Poetul-teoretician observă la cei mai proeminenți poeți contemporani „o preocupare secundară pentru metaforă ca element al stilului”, în condiţiile în care „greutatea se deplasează de la detaliu la ansamblu, de la metaforă la tonul metaforic al poeziei”. Atitudinea lui antiretorică, denunțarea ornamentului stilistic și a valorii decorative a metaforei sunt justificate prin credința că orice act de creare a limbajului poetic e un act logopedic, prin exigența armonizării expresiei poetice cu situația unor „oameni care de o jumătate de secol trăiesc crispaţi între tiranii, războaie, crize, temniţe, lagăre, crime fără să întrevadă soluţiile lor într-un orizont echivoc” și prin încercarea de a descuraja „poeții-molie” și „proliferarea absurdă a formelor mimetice”. Poeții recomandaţi şi traduşi de <span class="CharOverride-1">B.</span>, cuprinși și în <span class="CharOverride-2">Panorama poeziei universale contemporane </span>(1972), sunt caracterizați, după opinia și formulele eseistului, prin simplitate, monotonie, grai cotidian, vorbire poetică firească și spontană, lexic anodin și imediat, cuvântul nud, discursiv, descriptiv<span class="CharOverride-2"> </span>etc. Teoria din <span class="CharOverride-2">Schiță de fenomenologie poetică</span> își dovedește valoarea și prin faptul că servește drept punct de plecare al unei importante reevaluări teoretice a modernității, întreprinsă de Gheorghe Crăciun în <span class="CharOverride-2">Aisbergul poeziei moderne.</span> Poezia tranzitivă, ca orientare opusă celei reflexive, preia aproape toate atributele valorizate de <span class="CharOverride-1">B.</span>: cotidianul, banalul, biograficul, viaţa imediată comună, obiectivă, conversaţia, confidenţa, discursivitatea. Posibilitatea eseului de a exprima condiţia umană, de a căuta ieșiri din pustiu prin convieţuirea cu lirismul și simpla confesiune e demonstrată și în neconvenţionalele impresii de călătorie sau în analizele rafinate asupra operelor unor pictori. Călătoria, refuzată doar în ipostaza de act turistic, și mai ales transpunerea eseistică presupun căutarea de sine, omologarea acumulărilor livrești, hazardul revelator, desfătarea spirituală, precum și revolta morală împotriva societății contemporane, percepută, atât în est cât și în vest, ca un „laborator în care se experimentează o serie de forme de degradare a umanului”. Nu sunt ignorate dimensiunea ludică a călătoriilor ori călătoria-voluptate sau viciu și mai ales e subliniată valoarea ei de act compensator, ca apărare de ostilitatea istoriei și de nimicnicia propriei existenţe: „În propria lui fantezie omul cel mai umil își poate adresa oricând o <span class="CharOverride-2">Invitation au voyage</span> care să-i compenseze platonic mizeria și turpitudinea vieţii”. În rețeta acestui jurnal de călătorie intră pasaje care ţin mai degrabă de jurnalul intim, de jurnalul de creaţie, de eseul poematic, de filosofia culturii sau pur și simplu de istoria artei. În ansamblu, opera lui <span class="CharOverride-1">B.</span> acoperă traseul literaturii române din perioada interbelică până la graniţa optzecismului: debutând cu poeme suprarealiste, continuând cu rimări proletcultiste, redescoperind pastelul și, prin el, lirismul, recuperând marii scriitori interbelici și, în felul acesta, deschizând drumul neomodernismului pentru generaţia ’60, scriitorul ajunge să desţelenească, în final, teritoriile literaturii experimentale sau ale antiliteraturii. Aproape incredibilul parcurs literar e ramificat generic și comunică substanţial cu toate zonele artisticului: poezia – de la banala versificaţie până la antipoeme, proza<span class="CharOverride-2"> </span>– de la simpla povestire până la romanul distopic și de la tipice note de călătorie până la rafinamentul estetic din <span class="CharOverride-2">Remember </span>(I–II, 1968), eseul – de la ideologizantul <span class="CharOverride-2">Colocviu critic </span>(1957) la situarea limbajului poetic într-un orizont ontologic în <span class="CharOverride-2">Meridiane</span> (1969) și până la împlinirea fastuoasă, alături de traduceri, în impunătoarea <span class="CharOverride-2">Panoramă a poeziei universale</span> <span class="CharOverride-2">contemporane</span>,<span class="CharOverride-2"> </span>critica artelor plastice<span class="CharOverride-2"> </span>– în introducerile la albumele <span class="CharOverride-2">Arta icoanelor pe sticlă de la Nicula </span>(1969),<span class="CharOverride-2"> Ion Ţuculescu </span>(1972)<span class="CharOverride-2"> </span>și în<span class="CharOverride-2"> Botticelli. Divina comedie </span>(1977),<span class="CharOverride-2"> </span>dar și desenele<span class="CharOverride-2"> </span>sau acuarelele<span class="CharOverride-2"> </span>dedicate Veneţiei, ilustraţiile la <span class="CharOverride-2">Cadavre în vid</span><span class="CharOverride-1"> </span>sau la <span class="CharOverride-2">Echinoxul nebunilor și alte povestiri</span>,<span class="CharOverride-2"> </span>ca și la volumul <span class="CharOverride-2">Poezii</span><span class="CharOverride-1"> </span>de George Bacovia, în fine, „boala de ritm” – pasiunea pentru jazz, cunoscută doar apropiaţilor. Toate acestea dau seamă despre ritmurile și direcţiile culturii române, tulburate și deturnate de contextul istoric, dar și despre gradele sale de permeabilitate, în ciuda filtrelor impuse politic, la valorile universale.</p>
			<p class="Heuristica_CITAT">Baconsky credea în superioritatea artei, poezia și eseistica lui puțin scorțoasă, cultă în chip excesiv, însă profundă și originală, apără întotdeauna imaginea creatorului solemn, estetizant, senioral, pierdut în cerul marilor modele. El însuși, ca om, trecea până de curând printre noi ca un prinț exilat, abstras și melancolic, de o melancolie puțin studiată, voievodală. Am avut sentimentul, citindu-l și observându-l de la distanță, că poetul își construise un stil al personalității și se identificase în cele din urmă, în viață și poezie, cu el. A.E. Baconsky rămâne prin modelul de a fi și de a scrie una din figurile cele mai originale ale literaturii postbelice. </p>
			<p class="Heuristica_CITAT_semnat">EUGEN SIMION</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Poezii</span>,<span class="CharOverride-2"> </span>București, 1950; <span class="CharOverride-2">Copiii din Valea Arieșului</span>,<span class="CharOverride-2"> </span>București, 1951; <span class="CharOverride-2">Să dăm poporului muncitor produse de bună calitate </span>(în colaborare cu I. Dragomirescu), București, 1951; <span class="CharOverride-2">Constructorii vieţii noi</span> (în colaborare), București, 1951; <span class="CharOverride-2">Cântece de zi și noapte</span>,<span class="CharOverride-2"> </span>București, 1954; <span class="CharOverride-2">Itinerar bulgar</span>, București, 1954; <span class="CharOverride-2">Două poeme</span>, București, 1956; <span class="CharOverride-2">Colocviu critic</span>,<span class="CharOverride-2"> </span>București, 1957; <span class="CharOverride-2">Dincolo de iarnă</span>, București, 1957; <span class="CharOverride-2">Fluxul memoriei</span>, București, 1957; <span class="CharOverride-2">Călătorii în Europa și Asia</span>, București, 1960; <span class="CharOverride-2">Versuri</span>,<span class="CharOverride-2"> </span>București, 1961; <span class="CharOverride-2">Imn către zorii de zi</span>, București, 1962; <span class="CharOverride-2">Poeţi și poezie</span>, București, 1963; <span class="CharOverride-2">Clujul și împrejurimile sale</span>, București, 1963; <span class="CharOverride-2">Versuri</span>, pref. Mihail Petroveanu,<span class="CharOverride-2"> </span>București, 1964; <span class="CharOverride-2">Fiul risipitor</span>, București, 1964; <span class="CharOverride-2">Meridiane</span>, București, 1965; <span class="CharOverride-2">Dumitru Ghiaţă</span>, București, 1966; <span class="CharOverride-2">Echinoxul nebunilor și alte povestiri</span>,<span class="CharOverride-2"> </span>București, 1967; <span class="CharOverride-2">Remember</span>,<span class="CharOverride-2"> </span>vol. I: <span class="CharOverride-2">Jurnal de călătorie</span>, vol. II: <span class="CharOverride-2">Fals jurnal de călătorie</span>, București, 1968; ed. 2, I–II, București, 1977; <span class="CharOverride-2">Arta icoanelor pe sticlă de la Nicula</span>, Bucureşti, 1969; <span class="CharOverride-2">Cadavre în vid</span>, București, 1969; <span class="CharOverride-2">Meridiane</span>, București, 1969; <span class="CharOverride-2">Ion Ţuculescu</span>, București, 1972; <span class="CharOverride-2">Botticelli</span>, București, 1975; <span class="CharOverride-2">Die Schwarze Kirche</span>,<span class="CharOverride-2"> </span>tr. Max Demeter Peyfuss, Berlin–Frankfurt am Main–Viena, 1976; <span class="CharOverride-2">Botticelli. Divina Comedie</span>, București, 1977; <span class="CharOverride-2">Corabia lui Sebastian</span>, București, 1978; <span class="CharOverride-2">Fluxul memoriei</span>, îngr. și pref. Mircea Braga, București, 1987; <span class="CharOverride-2">Itinerarii plastice</span>,<span class="CharOverride-2"> </span>îngr. Șerban Stati, pref. Petre Stoica,<span class="CharOverride-2"> </span>București, 1987; <span class="CharOverride-2">Scrieri</span>,<span class="CharOverride-2"> </span>I–II, îngr. Pavel Ţugui, introd. Mircea Martin,<span class="CharOverride-2"> </span>București, 1990; <span class="CharOverride-2">L’Église Noire</span>, tr. Samuel Richard, pref. Al. Călinescu, București–Paris, 1997; <span class="CharOverride-2">Opere</span>, I–II, introd. Eugen Simion,<span class="CharOverride-2"> </span>București<span class="CharOverride-1">, </span>2009. <span class="CharOverride-1">Traduceri:</span> <span class="CharOverride-2">Poeţi clasici coreeni</span>, București, 1960; Salvatore Quasimodo, <span class="CharOverride-2">Versuri</span>, pref. Tudor Arghezi,<span class="CharOverride-2"> </span>București, 1961, <span class="CharOverride-2">Poesie – Poezii</span>, ed. bilingvă, București, 1968; Artur Lundkvist, <span class="CharOverride-2">Versuri</span>,<span class="CharOverride-2"> </span>București, 1963; <span class="CharOverride-2">Mahabharata. Arderea zeilor</span>, pref. trad.,<span class="CharOverride-2"> </span>București, 1964; Jorge Semprun, <span class="CharOverride-2">Marea călătorie</span>, pref. trad., București, 1964; Carl Sandburg, <span class="CharOverride-2">Versuri</span>,<span class="CharOverride-2"> </span>pref. trad., București, 1966; <span class="CharOverride-2">Panorama poeziei universale contemporane</span>, introd. trad., București, 1972; Odysseas Elytis, <span class="CharOverride-2">Iar ca sentiment un cristal</span>, îngr., pref. și postfaţă Iordan Chimet, Cluj-Napoca, 1980 (în colaborare).</p>
			<p class="Heuristica___m_RPR"><span class="CharOverride-1">Repere bibliografice: </span>Ivașcu, <span class="CharOverride-2">Confruntări</span>,<span class="CharOverride-2"> </span>I, <span class="CharOverride-2">262–284</span>;<span class="CharOverride-2"> </span>Felea, <span class="CharOverride-2">Reflexii</span>,<span class="CharOverride-2"> 57–66</span>,<span class="CharOverride-2"> 138–147</span>; Regman, <span class="CharOverride-2">Cronicari</span>,<span class="CharOverride-2"> 19–28</span>; Felea, <span class="CharOverride-2">Poezie</span>,<span class="CharOverride-2"> 20–26</span>,<span class="CharOverride-2"> 167–177</span>; Grigurcu, <span class="CharOverride-2">Teritoriu</span>,<span class="CharOverride-2"> 123–137</span>; Petroveanu, <span class="CharOverride-2">Traiectorii</span>,<span class="CharOverride-2"> 193–207</span>; Iorgulescu, <span class="CharOverride-2">Rondul</span>,<span class="CharOverride-2"> 44–55</span>; Piru, <span class="CharOverride-2">Poezia</span>, I, <span class="CharOverride-2">360–370</span>; Laurenţiu, <span class="CharOverride-2">Eseuri</span>,<span class="CharOverride-2"> 24–29</span>; Ciobanu, <span class="CharOverride-2">Însemne</span>, I, <span class="CharOverride-2">128–168</span>; <span class="CharOverride-2">9 pentru eternitate</span>, îngr. Mircea Micu și Gheorghe Tomozei, București, 1977, <span class="CharOverride-2">39–100</span>; Simion, <span class="CharOverride-2">Scriitori</span>, I (1978), <span class="CharOverride-2">153–156</span>,<span class="CharOverride-2"> 634–638</span>, III, <span class="CharOverride-2">135–158</span>; Doinaș, <span class="CharOverride-2">Lectura</span>,<span class="CharOverride-2"> 182–187</span>; Iorgulescu, <span class="CharOverride-2">Ceara</span>, <span class="CharOverride-2">129–134</span>; Pop, <span class="CharOverride-2">Lecturi</span>,<span class="CharOverride-2"> 57–62</span>; Flămând, <span class="CharOverride-2">Intimitatea</span>,<span class="CharOverride-2"> 76–87</span>; Sorescu, <span class="CharOverride-2">Ușor cu pianul</span>,<span class="CharOverride-2"> 59−67</span>; Mircea Martin, <span class="CharOverride-2">Poezia regăsită</span>, RL, 1989, 6; Grigurcu, <span class="CharOverride-2">Eminescu−Labiș</span>,<span class="CharOverride-2"> 408–433</span>; Ierunca, <span class="CharOverride-2">Subiect</span>,<span class="CharOverride-2"> 88−93</span>; Liviu Petrescu, <span class="CharOverride-2">A.E. Baconsky – între mit și realitate</span>,<span class="CharOverride-2"> </span>RL, 1994, 40; Negoiţescu, <span class="CharOverride-2">Scriitori contemporani</span>,<span class="CharOverride-2"> 27–32</span>; Constantin, <span class="CharOverride-2">Complicitatea</span>,<span class="CharOverride-2"> 99–105</span>; Simion, <span class="CharOverride-2">Fragmente</span>, II, <span class="CharOverride-2">46–49</span>; <span class="CharOverride-2">Dicţ. analitic</span>, I, <span class="CharOverride-2">95–98</span>,<span class="CharOverride-2"> 109–110</span>, <span class="CharOverride-2">231–232</span>,<span class="CharOverride-2"> </span>II, <span class="CharOverride-2">9–10</span>,<span class="CharOverride-2"> 83–84</span>; Grigurcu, <span class="CharOverride-2">Amurgul</span>, <span class="CharOverride-2">15–17</span>, <span class="CharOverride-2">57–63</span>; <span class="CharOverride-2">Dicţ. esenţial</span>,<span class="CharOverride-2"> 46–49</span>;<span class="CharOverride-2"> </span>Manolescu, <span class="CharOverride-2">Lista</span>,<span class="CharOverride-2"> </span>I, <span class="CharOverride-2">85–88</span>,<span class="CharOverride-2"> </span>II, <span class="CharOverride-2">106–110</span>;<span class="CharOverride-2"> </span>Bálasz Tibor, <span class="CharOverride-2">Explorări în poezia lui A.E. Baconsky</span>,<span class="CharOverride-2"> </span>Oradea, 2002; Diana Câmpan, <span class="CharOverride-2">Gâtul de lebădă. Utopiile răsturnate și confesiunile mascate ale lui A.E. Baconsky</span>, Cluj-Napoca, 2003; Ștefănescu, <span class="CharOverride-2">Istoria</span>,<span class="CharOverride-2"> 305–312</span>; Crina Bud, <span class="CharOverride-2">Rolurile și rolul lui A.E. Baconsky în cultura română</span>, Pitești, 2006; Magda Wächter, <span class="CharOverride-2">A.E. Baconsky, scriitorul și măștile</span>, Cluj-Napoca, 2007; Manolescu, <span class="CharOverride-2">Istoria</span>, <span class="CharOverride-2">1002–1007</span>; Popa, <span class="CharOverride-2">Ist. lit.</span>,<span class="CharOverride-2"> </span>I, <span class="CharOverride-2">823–829</span>. &#9;<span class="Semnatura">C.Bd</span><span class="CharOverride-2">.</span></p>
			<p class="Heuristica-PRIMUL"><span class="titlu-12">BACONSKY, Leon</span> (4.V.1928, Lencăuţi–Hotin), critic și istoric literar, traducător. Este fiul Liubei Baconschi (n. Marian), învăţătoare, și al lui Eftimie Baconschi, preot, și frate cu scriitorul A.E. Baconsky. Termină studiile liceale în 1951 la Râmnicu Vâlcea, apoi urmează Facultatea de Filologie a Universităţii din Cluj, unde profesorii D. Popovici și Ion Breazu îi marchează formaţia prin rigoare și onestitate știinţifică. Face carieră universitară la Facultatea de Filologie a Universităţii clujene (1955–1990), unde a predat ca disciplină de bază literatura română contemporană, dar și istoria ideilor estetice, intro&#173;ducere în literatură, teoria și practica presei. Debutează cu un articol despre Leonid Leonov în „Steaua” (1954). Debutul editorial are loc în 1963 cu o traducere din Prosper Mérimée<span class="CharOverride-2">, </span><span class="CharOverride-2">Cronica domniei lui Carol al IX-lea</span>. Mai colaborează sporadic la „Astra”, „Contemporanul”, „Luceafărul”, „Secolul 20”, „Tribuna”, „Studia Universitatis «Babeș–Bolyai»”, unde publică studii și articole despre Gib I. Mihăescu, eseuri despre G. Coșbuc ș.a., iar la rubrica „Figurine” („Tribuna”, 1971–1972) compune o galerie de por&#173;trete ale unor scriitori mai puţin cunoscuţi (I.I. Ciorănescu, Igena Floru ș.a.). Semnează uneori, în presă, C. Dornescu, Septimiu Turcu, Vlaicu Ţion, B. Participă la realizarea unor lucrări colective, precum <span class="CharOverride-2">Dicţionar analitic de opere literare românești </span>(I–IV, 1998–2003).</p>
			<p class="Heuristica-BASE">Prima carte a lui <span class="CharOverride-1">B.</span>, <span class="CharOverride-2">Marginalii critice și istorico-literare</span> (1968), conţine comentarii despre poezia unor clasici români din secolul al XX-lea, ca și despre autori din generaţiile mai recente. Spirit universitar, educat la școala filologică clujeană, autorul are calităţi certe de critic și cercetător literar. „Marginaliile” sunt studii temeinice, bazate pe o serioasă muncă de informaţie. Capitolul <span class="CharOverride-2">Pros&#173;pecţiuni în critica poeziei</span>, de pildă, urmărește cum au fost receptate versurile lui Octavian Goga, Emil Isac, Adrian Maniu. Observaţii fine și precizări preţioase cuprind și „omagiile” aduse lui I.M. Sadoveanu, Ion Agârbiceanu, Vladimir Streinu. <span class="CharOverride-1">B.</span> răsfoiește publicaţii transilvănene uitate, are unele preferinţe regionale exprimate într-o serie de „profiluri clujene”. Eseul <span class="CharOverride-2">Statutul epistemologic al liricului</span>, apărut în volumul colectiv <span class="CharOverride-2">Literatura în actualitate</span> (1971), prezintă concepţii moderne asupra actului poetic și a finalităţii sale. Comentatorul respinge ca perimat conceptele „redare” și chiar „reflectare”, tinzând spre acceptarea unei „realităţi imaginate”. În interpretările lui <span class="CharOverride-1">B.</span> se modifică substanţial optica înţelegerii și valorizării poeziei interbelice.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Marginalii critice și istorico-literare</span>, București, 1968. <span class="CharOverride-1">Ediţii: </span>Stejar Ionescu, <span class="CharOverride-2">Domnul de la Murano</span>, introd. edit., București, 1971; Gib I. Mihăescu, <span class="CharOverride-2">Teatru</span>, postfaţa edit., București, 1973, <span class="CharOverride-2">Nuvele regăsite</span>, postfaţa edit., Cluj-Napoca, 2003. <span class="CharOverride-1">Traduceri:</span> Prosper Mérimée, <span class="CharOverride-2">Cronica domniei lui Carol al IX-lea</span>, București, 1963; Marcel Brion, <span class="CharOverride-2">Rembrandt</span>, București, 1973 (în colaborare cu Rodica Baconsky); Jean-Marie Casal, <span class="CharOverride-2">Civilizaţia Indusului și enigmele sale</span>, pref. Constantin Daniel, București, 1987 (în colaborare cu Rodica Baconsky); Maurice Rheims, <span class="CharOverride-2">Infernul curiozităţii</span>, I–II, pref. trad., București, 1987 (în colaborare cu Rodica Baconsky); Jean Delisle, Hannelore Lee-Jahnke, Monique C. Cormier, <span class="CharOverride-2">Terminologia traducerii</span>, Cluj-Napoca, 2005 (în colaborare cu Rodica Baconsky).</p>
			<p class="Heuristica___m_RPR"><span class="CharOverride-1">Repere bibliografice: </span>Mircea Muthu, <span class="CharOverride-2">„Marginalii critice și istorico-literare”</span>, „Făclia”, 1969, 6910; Const. Ciopraga, <span class="CharOverride-2">Critică și istorie literară: Dinu Pillat, Leon Baconsky</span>, CRC, 1969, 35; Gh. Jurma, <span class="CharOverride-2">Trei cărţi de cercetare</span> <span class="CharOverride-2">literară</span>, O, 1969, 9; Viorica Guy Marica, <span class="CharOverride-2">Artă și livresc</span>, ST, 1989, 9: Doina Uricariu, <span class="CharOverride-2">Erudiţie și pasiune</span>, VR, 1989, 9; Ion Simuţ, <span class="CharOverride-2">Exerciţiile ignorate ale lui Gib</span>, RL, 2004, 32. &#9;<span class="Semnatura">M.Pp</span><span class="CharOverride-2">.</span></p>
			<div class="_idGenObjectLayout-1">
				<div id="_idContainer012">
					<div id="_idContainer010" class="Basic-Text-Frame">
						<p class="Titlu-Nume-H">BACOVIA, George </p>
						<p class="Titlu-mic-DATE">(4.IX.1881, Bacău – 22.V.1957, București), poet.</p>
					</div>
					<div id="_idContainer011" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="01B_471-530_Baba-Balcanism-web-resources/image/1_Bacovia_George.jpg" alt="" />
					</div>
				</div>
			</div>
			<p class="Heuristica-PRIMUL">Este al patrulea dintre cei opt copii ai Zoiţei (n. Langa) și ai lui Dimitrie Vasiliu, comerciant. Prin tată se trăgea dintr-o veche familie boierească (Mustea), atestată pe vremea lui Ștefan cel Mare. Urmează primele clase la Școala Domnească din orașul natal, apoi, din 1894, este înscris la Gimnaziul „Principele Ferdinand”. Încheie studiile liceale în 1903, după ce trecuse prin Liceul Militar din Iași și prin cel din Bacău. Are, între profesori, pe G. Ibrăileanu (română, clasa a V-a), Dimitrie Nanu (română, clasa a VI-a) și D.D. Patrașcanu (istorie). Se distinge la desen, muzică și caligrafie. În octombrie 1903 se înscrie la Facultatea de Drept a Universităţii din București și, după multe amânări, exmatriculări, reprimiri, reușește să obţină diploma de licenţă la Iași, în noiembrie 1911, în aceeași lună fiind admis în Colegiul de Avocaţi din judeţul Bacău. Nu exercită însă profesiunea. În 1912 este suplinitor în școli din Bacău, apoi, în februarie 1913, capătă postul de copist la Prefectura din Bacău, iar după puţin timp devine ajutor de contabil la Prefectură; în iunie 1914 este internat la sanatoriul de boli nervoase al doctorului Mărgăritescu din București. În decembrie același an primește vizita lui Al. Macedonski la Bacău. Viaţa lui <span class="CharOverride-1">B.</span> se împarte, în continuare, între slujbe efemere (copist la Direcţia învăţământului secundar și superior a Ministerului Instrucţiunii și Cultelor, șef de birou în Direcţia generală a asistenţei sociale din Ministerul Muncii și Ocrotirilor Sociale, profesor de desen și caligrafie la Școala Normală de Băieţi și la Școala Comercială de Băieţi, ambele din Bacău, bibliotecar la Ministerul Minelor ș.a.), perioade de internare în diverse clinici de boli nervoase, lungi convalescenţe și, bineînţeles, literatură. În iunie 1928 se căsătorește cu Agatha Grigorescu, profesoară și, ea însăși, poetă. În noiembrie 1931 se naște unicul fiu al poetului, Gabriel. În 1933 familia se mută la București. În 1934 <span class="CharOverride-1">B.</span> primește, alături de Tudor Arghezi, Premiul Naţional de Poezie. <span class="CharOverride-1">B.</span> debutează, la 20 martie 1899 în „Literatorul”, cu poezia <span class="CharOverride-2">Și toate</span>, sub iscălitura V. George; în decembrie 1903 publică în „Vieaţa nouă” (revistă al cărei redactor literar era Aristide Cantilli) <span class="CharOverride-2">Amurg</span>, <span class="CharOverride-2">Lacustră</span> și <span class="CharOverride-2">Nevroză</span>, apoi în „Arta” (Iași), în același an, îi apar poemele <span class="CharOverride-2">Toamnă</span> și <span class="CharOverride-2">Melancolie</span>, semnate G. Bacovia. Numele Bacovia l-a luat, mărturisește el într-o convorbire cu Vasile Netea (în „Vremea”, 6  iunie 1947), din dicţionarul lui Hasdeu. Și tot poetul mai indică o sursă: Baco<span class="CharOverride-2"> </span>e o prescurtare de la Bacchus, la care adaugă latinescul <span class="CharOverride-2">via</span> („cale”), așadar: Bacovia înseamnă și „calea lui Bacchus”. Frecventează cenaclul literar al lui Al. Macedonski. Alte colaborări: la „Românul literar”, „Liga conservatoare”, „Revista idealistă”. Cele mai multe (și mai bune) poeme sunt scrise de <span class="CharOverride-1">B.</span> în această perioadă (20–22 de ani). Numele lui este menţionat de M. Dragomirescu în „Convorbiri” (februarie 1907), iar I.M. Rașcu (Evandru) scrie despre el (<span class="CharOverride-2">Un cântăreţ al toamnei</span>) în 1910. <span class="CharOverride-1">B. </span>publică și sub pseudonimul George Andoni în revista „Versuri și proză” a lui I.M. Rașcu, alte publicaţii la care colaborează fiind „Insula”, „Flacăra”, „Seara”, „Cronica Moldovei”, „Noua revistă română”, „Curierul Bacăului”, „Gândirea”, „Cugetul românesc”. În mai 1915 <span class="CharOverride-1">B.</span> editează la Bacău, împreună cu Ion Iordăchescu și Șmil Kraus, „Orizonturi noi”, publicaţie modernistă în care folosește și pseudonimele Geovas,Vag, Geo Vas. Macedonski îl recomandă în „Făclia” (ianuarie 1916) în acești termeni: „<span class="CharOverride-2">Bacovia</span>. Acesta este pseudonimul unui tânăr din Bacău, d. Vasiliu, admirabil poet, dar a cărui modestie l-a ţinut în umbră cu tot nemărginitul lui talent. Era aproape un copil, când în 1902 a venit la mine într-o frumoasă zi de vară să-mi citească, sfios cum nu se poate mai mult, versuri de-ale sale. Marea sa originalitate m-a lăsat înmărmurit de uimire. Câtva timp l-am pierdut apoi din vedere. A încercat și el, firește, să străbată. Cu Bucureștii însă nu s-a împăcat și s-a întors în scumpul său Bacău, petec de rai pe care băcăuanii nu-l preţuiesc destul sau deloc. Ca și Iuliu Cezar Săvescu, ca și Ștefan Petică, ca și Alexandru Petroff și alţii, el a izvorât din mișcarea culturală și de simţiri a «Literatorului» și este un premergător, iar nicidecum o coadă oarecare desprinsă din ea și întrebuinţând fără nici un rost sonoritatea împerecherii literelor și culoarea imaginilor. Venit în literatură după Ion Theo, azi Tudor Arghezi, cel care a îndrăznit pe această cale mult, pentru că înseamnă mult, și după Alexandru Petroff, al cărui grai e desprins din al poeţilor latini ori descendenţii ciclului alexandrin, Bacovia se înfăţișează cu toate acestea ca un strălucit poet de excepţie în literatura română. În Franţa principii poeţilor sunt proclamaţi de confraţii lor. La noi e mai bine. Îi proclamă talentul lor, și principe va rămâne Bacovia în toţi timpii, prin o însemnată parte a poeziilor lui. Unele dintre ele sunt mai pline de farmec decât ale lui Verlaine, iar altele sunt tot atât de ciudate ca ale lui Mallarmé…”. Sub îngrijirea lui Ion Pillat, în 1916 apare volumul <span class="CharOverride-2">Plumb</span>, semnalat prompt de F. Aderca, mai târziu de B. Fundoianu, N. Davidescu, E. Lovinescu („Sbură&#173;torul literar”, 1922) ș.a. În martie 1925 <span class="CharOverride-1">B.</span> scoate împreună cu Grigore Tăbăcaru, la Bacău, „Ateneul literar”, iar în 1926 editează volumul <span class="CharOverride-2">Scântei galbene</span>. Într-o convorbire, din acești ani, cu I. Valerian își justifică arta poetică simbolistă: „În poezie m-a obsedat totdeauna un subiect de culoare. Pictura cuvintelor sau audiţie colorată, cum vrei s-o iei. Îmi place mult vioara. Melodiile au avut pentru mine influenţă colorantă. Întâi am făcut muzică și după strunele vioarei am scris versuri. Fie după note, fie după urechea sufletului, acest instrument m-a însoţit cu credinţă până azi. Am făcut și compoziţii pentru mine. Pictorul întrebuinţează în meșteșugul său culorile alb, roșu, violet. Le vezi cu ochii. Eu am încercat să le redau cu inteligenţă prin cuvinte. Fiecărui sentiment îi corespunde o culoare. Acum, în urmă, m-a obsedat galbenul, culoarea deznădejdii. De aceea ultimul volum poartă titlul <span class="CharOverride-2">Scântei galbene</span>. Roșul e sângele, e viaţa zgomotoasă. Nu vreau să-ţi fac teorii. Urăsc definiţiile dascălilor pentru adormit copiii. Asta-i osânda modernă. Unii ar spune: metafizica culorilor”. Și mai departe, despre modelele lui literare: „Cât privește despre mine, am fost și rămân un poet al decadenţii, fără a pierde nici grandoarea versurilor unui Vigny. Dintre confraţi, n-am înţeles nici poezia lui Minulescu, și poate nici pe Stamatiad. Citesc din toţi, dar nu admir pe nimeni. Din tumultul de la polul artei, nu dezvelesc decât întârziate ţipete de cocori pe un cer înnoptat de iarnă. După mine se vor limpezi și aceste lucruri. Mi-a plăcut în artă să urmăresc întotdeauna o problemă. Deși am citit în tinereţe pe Rimbaud, Baudelaire, Laforgue și alţii, n-am simţit sufletul românesc vibrând lângă ei. Alt neam, altă vârstă. Noi trebuie să ne străduim pentru originalitatea noastră. Să devenim o fiinţă organică, nu paraziţi și maimuţe”. <span class="CharOverride-1">B.</span> publicase în reviste, înainte chiar de apariţia volumului <span class="CharOverride-2">Plumb</span>, un număr de poeme în proză, note epice subiective, iar mai târziu (1929) începe un roman liric, <span class="CharOverride-2">Cântec târziu</span>. Pe toate acestea le publică sub un titlu comun: <span class="CharOverride-2">Bucăţi de noapte</span> (1926). În 1930 scoate al treilea volum de versuri, <span class="CharOverride-2">Cu voi</span>…, apoi <span class="CharOverride-2">Comedii în fond </span>(1936), <span class="CharOverride-2">Stanţe burgheze</span> (1946), iar postum îi apare ciclul <span class="CharOverride-2">Stanţe și versete</span> (în „Viaţa românească”, septembrie 1961). În 1934 Fundaţia pentru Literatură și Artă „Regele Carol II” îi publică volumul antologic <span class="CharOverride-2">Poezii</span>,<span class="CharOverride-2"> </span>cu o prefaţă de Adrian Maniu. Toate scrierile lui (inclusiv articolele, însemnările subiective, prozele lirice, interviurile) vor fi tipărite, într-o ediţie integrală, însoţită de desenele făcute de poet, în seria „Opere fundamentale” (2001), sub îngrijirea lui Mircea Coloșenco.</p>
			<p class="Heuristica-BASE">Critica literară nu și-a dat seama de la început de dimensiunea reală a lirismului bacovian. E. Lovinescu, Șerban Cioculescu, Vladimir Streinu, Perpessicius (acesta mai aproape de adevăr în judecata lui de valoare), Pompiliu Constantinescu, G. Călinescu recunosc originalitatea poetului, dar drămuiesc bine propoziţiile când e vorba să dea o judecată de valoare globală. Impresia de monotonie, artificiu liric trece de la un comentariu la altul. Mai mult decât atât: luptând pentru impunerea poeziei lui Arghezi, critica estetică l-a uitat pe <span class="CharOverride-1">B. </span>care, în jurul anului 1900, schimbase radical limbajul și temele poeziei românești. A trebuit să apară o altă sensibilitate și altă generaţie pentru a fi recunoscut ca mare poet. Acest lucru s-a întâmplat în anii ’60, când modernitatea românească revine în actualitate. Poeţii și criticii tineri de atunci îl descoperă și îl impun. O alianţă spirituală care, ca și în cazul întâlnirii cu Arghezi, Blaga și Barbu, a funcţionat și a dus, în cele din urmă, la renașterea lirismului românesc după trauma realismului socialist. Temele poeziei lui <span class="CharOverride-1">B.</span> sunt acelea ale simbolismului din ra&#173;mura postbaudelairianului Rollinat, poetul <span class="CharOverride-2">Nevrozelor</span>, pe care, de altfel, autorul român îl citează în mai multe rânduri. Un simbolism negru, decadent, prăbușit într-o aste&#173;nie generală, sensibil la aspectele macabre ale existenţei și, în același timp, dornic să exprime sensul corespondenţelor dintre simţuri și să realizeze o sinteză a artelor. <span class="CharOverride-1">B.</span> preia, cum mărturisește, conceptul de audiţie colorată și caută să sugereze în mici poeme muzicale, străbătute ca de un curent electric de o tristeţe agitată, cu toate rănile deschise, echivalenţa lirică a cenușiului sau a violetului. Acestea, plus albul, galbenul, sunt culorile lui favorite. N-a scris un sonet al vocalelor, dar a încercat să introducă paleta pictorului în poem și să asocieze ritmul versurilor cu sonurile unei muzici grave. Și-a justificat, într-un interviu, preferinţele plastice: cenușiul ar fi culoarea obișnuită a Bacăului și, „existând în natură, s-a strecurat necalculat în versurile mele”. Tot așa violetul, observat, zice el, pe valea Bistriţei din zona Bacău. În fine, galbenul ar fi inspirat de priveliștile din grădina publică a orașului. Explicaţii prea realiste. În fapt, toţi simboliștii, indiferent unde trăiesc, sunt preocupaţi de aceste corespondenţe și caută să formuleze o estetică adecvată, pornind de la Baudelaire. Macedonski și elevii săi fac exerciţii în acest sens. Revenind la temele și fantasmele poetului (obsesia derizoriului și a macabrului, teroarea în faţa universurilor lichide, sensibilitatea la semnele funerarului din existenţă), se pune firesc întrebarea cât este sensibilitate reală în aceste poeme și cât este poză literară. Răspunsul nu poate fi decât unul: lirismul lui <span class="CharOverride-1">B.</span> este o împletire ingenioasă de poză și trăire sfâșietoare, de „secreţie”, cum spune Lovinescu, a unui spirit bolnav de tristeţile, melancoliile lumii. E greu de spus cine a imitat și pe cine. Mistificaţia literară este atât de bine asimilată, încât nu se mai simte în poem ce este expresie a existenţialului și ce reprezintă clișee luate de la decadenţii francezi. Este ca un ser care, odată intrat în circulaţia sangvină a poeziei, nu mai poate fi identificat. În fond, ceea ce contează în procesul imitaţiei este rezultatul. Toţi imită mai mult sau mai puţin, observa T.S. Eliot, numai la poeţii proști se vede ce-au luat și de unde, poeţii autentici asimilează rapid și bine modelele. <span class="CharOverride-1">B.</span> trăiește, așa-zicând, într-un mod naiv și cu o sinceritate totală modelele. Poza devine modul lui de a fi liric, în fine, el își desenează cu sânge închipuirile pe care le ia din cărţi. Aceasta este cel puţin impresia pe care o ai când îi citești poemele de o derutantă elementaritate, în care se plimbă fără aroganţă (fără acel <span class="CharOverride-2">défi </span>întâlnit la mai toţi poeţii simboliști din faza insurecţiei) fantasmele decadenţilor, tristeţile lor delirante, decorurile îndoliate. <span class="CharOverride-1">B.</span> cultivă mica scenă li&#173;vresc-existenţială în care se află un unic simbol liric dezvoltat prin câteva detalii repetitive. Iată, <span class="CharOverride-2">Plumb</span>, poemul liminar din volumul apărut în 1916: sicrie de plumb, cavou, veșminte funerare, coroane de plumb, aripi de plumb, flori de plumb și, în acest decor, amorul de plumb pe care îl strigă, deznădăjduit, poetul copleșit de singurătatea lui. Totul se învârte în jurul acestei fantasme puse în scenă. Poetul romantic caută singurătatea într-un cadru cosmic, de regulă codrul sălbatic și grandios, poetul simbolist transportă singurătatea în cavouri și pune totul sub semnul unei culori unice care, în fapt, sugerează o dezolantă, apăsătoare culoare metalică (plumbul care nu are propriu-zis o culoare sau are una, indistinctă, negrul degradat spre cenușiu). Care este simbolul memorabil, unde e marea poezie în aceste versuri care adună și învârt asemenea detalii?: „Dormeau adânc sicriele de plumb/ Și flori de plumb și funerar vestmânt –/ Stam singur în cavou… și era vânt…/ Și scârţâiau coroanele de plumb.// Dormea întors amorul meu de plumb/ Pe flori de plumb, și-am început să-l strig –/ Stam singur lângă mort… și era frig…/ Și-i atârnau aripile de plumb”. Simbolul se vede cu ochiul liber: singurătatea individului într-un univers închis, redus la maxim, sufocant, iar lirismul iese din sugestia acestei stranii stări de izolare și frig în vecinătatea cadavrelor. Sublimul romantic este astfel înlocuit de simboliști prin valorificarea estetică a macabrului, a derizoriului din real. Arghezi, care începe prin a cultiva aceleași elemente, introduce și o notă patetică și conceptualizantă în poem, deschizând astfel simbolul spre alte universuri. <span class="CharOverride-1">B.</span> execută operaţia inversă: închide simbolul liric, repetă amănuntele, pictează cu aceeași culoare, stinge tonurile. <br /><span class="CharOverride-2">Pastel</span> aduce în tablou corbii, ţârâitul ploii de toamnă, mugetul vitelor închise în ocol și sunetul trist, dogit al tălăngilor. Poemul sugerează, admirabil, senzaţia de agonie a vegetaţiei, de târziu în lume și de prăbușire a universului într-o tristeţe grea, aceea a individului care contemplă această moarte fără glorie: „Și tare-i târziu/ Și n-am mai murit”. Din nou gândul merge spre agoniile fastuoase ale romanticilor și, făcând comparaţia de rigoare, se observă puţinătatea elementelor cu care lucrează spiritul bacovian, absenţa ceremoniei, obstinaţia cultivării micilor simboluri ale derizoriului din sfera existenţei. Dar tocmai această lipsă de „măreţie de simbol”, pentru a reproduce o formulă ironică, dă măreţie poemului bacovian, simplu și cutremurător ca un bocet șoptit. Scenariile, modelele, în fine, pozele luate de la alţii și care se văd, ca o cusătură cu aţă albă la un costum de gală, nu strică tonalitatea și nu falsifică mesajul poemului. Un mesaj care comunică, de cele mai multe ori, o sugestie despre tragicul existenţei mărunte, solitare, fără orizonturi. <span class="CharOverride-1">B.</span> transmite de o sută de ori aceste semnale de urgenţă ale fiinţei instalate într-o solitudine grea. O singurătate, iarăși, lipsită de orgoliul încercat de romantici, o singurătate care nu eliberează fiinţa de circumstanţele constrângătoare ale vieţii, ci o închide și o descompune lent și iremediabil. Mai mult, solitudinea bacoviană nu este niciodată singură, este înconjurată mai totdeauna de alte singurătăţi mai mari: parcul din mijlocul orașului este solitar, pieţele sunt pustii, hanul, drumul, odaia în care poetul așteaptă să se întâmple ceva și nu se întâmplă, totul, pe scurt, este scufundat într-o singurătate minerală. Este, în chip surprinzător, spaţiul de teroare și în același timp spaţiul de securitate al poetului. Îl izolează de lume și, totodată, îi sporește frica abisală – frica de lucruri și frica de fantasmele pe care le fabrică imaginaţia. E greu de spus dacă există un spaţiu de securitate (în sensul pe care îl dau criticii tematiști de felul lui Jean-Pierre Richard) în care spiritul liric bacovian se simte ocrotit. La prima vedere, spaţiul de refugiu este spaţiul singurătăţii (camera<span class="CharOverride-2"> </span>în care se izolează și unde ascultă tăcerile grele sau de unde vede prăpădul ninsorii, crâșma păcătoasă dintr-un târg blestemat, hanul de la marginea orașului, vastul cavou în care se află cadavrul iubitei, din nou cârciuma în care cântă barbar o femeie etc.), un spaţiu care închide spiritul, nu-l eliberează de fantasmele urâtului. Este, apoi, spaţiul din afară: parcul, târgul ca atare, marginile lui, care se deschid spre „zarea grea de plumb”, mahalalele<span class="CharOverride-2"> </span>în care așteaptă fecioarele ofticoase, zidurile umede ale caselor, pământul care pare un mormânt, liceul – cimitir al tinereţilor, apoi chiar cimitirul, care ocupă și el un loc în acest tablou sumbru. Nici un semn, deci, de securitate din afară, nici un colţ în care spiritul să se simtă în siguranţă, doar cadavre care se descompun, păsări care cad, pieţe pustii, parcuri solitare, ploi putrede, zări de plumb, din nou parcuri devastate, toamne ude și primăveri ftizice, tristeţi de piatră, zăpezi apăsătoare, imposibile, cavouri, pereţi umezi și ceruri prăbușite. Acesta este spaţiul fizic în care s-a fixat spaţiul interior, spaţiul de securitate al simbolistului <span class="CharOverride-1">B.</span> O securitate fragilă a spiritului în insecuritatea maximă a spaţiului din afară. Există, totuși, în poezia lui și momente de calm, și mici spaţii ocrotitoare. Vremelnic ocrotitoare, securizante. De pildă, odaia încălzită în care iubita servește ceaiul, cântă la clavir sau citește „ceva de la poluri”, ca în poemul <span class="CharOverride-2">Decembre</span>. Instalat în fotoliu, lângă soba în care trosnește focul, poetul contemplă prin geamuri peisajul polar de afară și ascultă vijelia. Moment de liniște, de împăcare cu lumea din afară și de calm interior. Chiar și obiectele, până acum apăsătoare, doborâte de singurătatea lor, capătă o aură mistică: „Și toate din casă mi-s sfinte”. Zăpada (element, în genere, negativ, obstacol în calea spiritului și sursă de neliniște pentru psihicul poetului înspăimântat de lucruri) a creat un cadru favorabil. Poetul este, în camera străjuită de nămeţi, un prizonier bucuros. Frica de elemente – sentiment dominant în poemele bacoviene – este înlocuită aici cu o scurtă stare de tihnă și desfătare: „Și vino și tu mai aproape;/ Citește-mi ceva de la poluri,/ Și ningă… zăpada ne-ngroape.// Ce cald e aicea la tine./ Și toate din casă mi-s sfinte;/ Te uită cum ninge Decembre…/ Nu râde… citește-nainte.// E ziuă și ce întuneric…/ Mai spune s-aducă și lampa –/ Te uită, zăpada-i cât gardul,/ Și-a prins promoroacă și clampa.// Eu nu mă mai duc azi acasă…/ Potop e-napoi și-nainte,/ Te uită cum ninge Decembre,/ Nu râde… citește ’nainte”. Mai sunt în acest spaţiu liric de securitate/insecuritate, amurgurile violete, zăvoiul violet, copacii albi, copacii negri, foșnetul toamnei, din nou apusul de toamnă violet sau de humă etc., care ar putea da o altă idee despre relaţiile lui <span class="CharOverride-1">B.</span> în plan senzorial cu lucrurile din afară. Acestea sugerează însă mai degrabă o tehnică poetică decât un mod de a primi elementele materiei. O tehnică învăţată de la simboliști și, totodată, o poză asumată și transformată în cele din urmă într-un cadru de existenţă. El pune mai mult suflet și mai puţină fantezie decât alţii în aceste teste de audiţie colorată și parfumată. Rezultă un număr destul de mare de poeme în care sunetele și parfumurile se cheamă și se confundă într-o muzică a suspinelor. Ambiţia poetului este de a realiza, cum spune în <span class="CharOverride-2">Nervi de primăvară</span>, „o pictură parfumată cu vibrări de violet”. Invocă, în acest scop, pe Venus care se ivește dimineaţa dintr-o rouă de culori și pășește apoi într-un univers de lucruri violete. <span class="CharOverride-2">Matinală</span>, din care face parte această imagine, este un mic poem eminescian tradus în limbajul corespondenţelor simboliste: „Aurora violetă/ Plouă rouă de culori –/ Venus, plină de fiori,/ Pare-o vie violetă.// Bat la geamul tău încet,/ Bat cu-o roză sângeroasă –/ Vino, floare somnoroasă,/ Cât pe zări e violet.// Plâns de ape se repetă/ Încă totu-i adormit –/ Ca în vise s-a pornit/ Roata morii – violetă”. <span class="CharOverride-1">B.</span> este printre cei care introduc la noi relaţia culturală în poem sau, mai corect spus, fac din referinţa livrescă un element de reflecţie lirică. Este un mod de a indica modelele și, totodată, de a gândi poezia ca artificiu, iar opera ca produsul unui <span class="CharOverride-2">poeta faber</span>. Este, desigur, și un joc, o trecere, sub ochii cititorului, de la poezia inimii la poezia poeziei. Într-un poem se ivesc numele lui Poe, Baudelaire și Rollinat, în alte versuri sunt invocaţi Eminescu, Heine și Lenau sau, mai aproape de stilul lirismului bacovian, Verlaine. Prezenţa romanticilor nu arată o afinitate estetică, deși există câteva accente eminesciene în poemele lui, ca, de pildă, în acest dialog cu umbra (o temă romantică răspândită): „Mă prăfuise timpul dormind peste hârtii…/ Se întindea noianul de unde nu mai vii;/ O umbră, în odaie, pe umeri m-apăsa –/ Vedeam ce nu se vede, vorbeam ce nu era”. Sau în <span class="CharOverride-2">Poveste,</span> unde apare „șoptirea singuraticei păduri” și, în acest spaţiu tipic eminescian, se înfiripă și femeia „ca o pală rătăcire coborând din alte zări”. Erosul bacovian descoperă acum codrul mirific, tema depărtării, idila, „povestea cu dureri și cu mistere”, euforia sărutului, pe scurt, amorul în faza juvenil-pasională. Chiar ritmurile acestei frumoase povești de iubire amintesc de desfășurarea lentă, mătăsoasă a versului eminescian: „Îţi aduci aminte ziua când ţi-am spus că ești frumoasă,/ Când cu buzele de sânge și cu ochii sclipitori/ Printre arborii de toamnă te opreai încet, sfioasă/ Lăsând gândul spre amorul înţeles de-atâtea ori…”. S-a vorbit de monotonia poeziei lui <span class="CharOverride-1">B.</span>, de tematica ei redusă, în fine, de „manierismul insuportabil” (G. Călinescu). Faptul este de ordinul evidenţei, deși trebuie recunoscut că tocmai această închidere a lirismului într-o problematică repetitivă dă o notă de originalitate și profunzime poemelor sale. În fond, poezia lui are un unic motiv muzical, executat la un violoncel care, încet-încet, prin acumulare de tonuri joase, dă o impresie extraordinară de suferinţă și de vibraţie aproape maladivă a spiritului. Dacă nevroza are un sunet și are o culoare, ea are, în literatura română, culoarea și sunetul poemului bacovian. Spre deosebire de Arghezi, care încearcă toate temele și construiește o vastă mitologie lirică în marginea lor, autorul <span class="CharOverride-2">Plumbului</span> trasează în jurul lui un cerc de mici subiecte și nu evadează aproape niciodată din acest spaţiu. Tot ceea ce se petrece se petrece aici. La urmă, se observă că la el cercul s-a umplut de fantasme și că poemele ating temele grave ale existenţei. Poezia plictisului provincial, poezia târgului blestemat, copii după „pozele” decadenţilor, manierism patetic, teama de universurile umide, fragilitatea fiinţei în faţa elementelor, invenţie poetică limitată și reluări obsesive într-o lirică astenică, ingenuă în măsura în care ingenuitatea se înţelege cu imitaţia modelului – toate acestea sunt adevărate sau de multe ori adevărate, reale. Dar există ceva mai profund în această poezie a spaţiilor închise și a singurătăţilor compacte, și anume sentimentul de gol al existenţei și de gol istoric, senzaţia de surpare a lumii și, odată cu ea, de desfacere, surpare lentă a elementelor interioare ale fiinţei, în fine, amestecul de naivitate și poză satanică într-o lirică muzicală care încearcă, din loc în loc, să strice regulile retoricii. G. Călinescu vorbește chiar de „o retorică întoarsă”, însă retorica poetică nu-i răsturnată integral și consecvent în lirica bacoviană. Poetul, fidel programului lui Verlaine, încearcă doar să o sugrume din când în când, desfăcând versul, rupând fluiditatea discursului pentru a-l recompune, apoi, în altă strofă. Multe versuri sunt emblematice tocmai prin prozaismul sau, mai bine spus, prin îndrăzneala de a defini o stare lirică nu prin mijloacele tradiţionale de seducţie, ci printr-o alianţă din care a fost eliminată tocmai „poezia” în veșmintele ei sărbătorești. Câteva dovezi: iată amurgul, universul ca un cavou, târgul ostil și pustiul existenţei: „Trec corbii – ah, «Corbii»/ Poetului Tradem –/ Și curg pe-nnoptat/ Pe-un târg îngheţat// Se duc pe pustii”, sugerate, toate, prin câteva referinţe cât se poate de banale și un „ah” care rușinează orice idee de solemnitate în poezie. Gravitatea, solemnitatea găsesc însă altă cale pentru a ajunge la suprafaţa versurilor: „Un gol istoric se întinde”; „E toamnă, e foșnet, e somn…/ Copacii, pe stradă oftează;/ E tuse, e plânset, e gol…/ Și-i frig, și burează…”; „Barbar cânta femeia-aceea”; „O poemă decadentă, cadaveric parfumată”; „Și-n toamna asta udă, mai putredă ca cele ce s-au dus/ Când vântul va boci, din nou, la cei de jos, la cei de sus –/ La geamul tău, în spaima nopţii, ca un prelung final,/ Voi repeta că anii trec mereu mai greu și mai brutal”; „Ninge secular, tăcere, pare a fi bine”; „Ninge grandios, în orașul vast cum nu mai este”; „Sunt cel mai trist din acest oraș”; „Verde crud, verde crud; Te mai văd, te mai aud”; „La geamuri, toamna cântă funerar/ Un vals îndoliat și monoton”; „E numai vedere… nu mai pot să vorbesc”; „Și plouă cu-o părere de rău”; „O, ţară tristă, plină de humor…”; „Liceu – cimitir/ Al tinereţii mele –/ Pedanţi profesori/ Și examene grele”; „Vorbește încet, pășește încet,/ Că totul cade ca o jale nouă”; „E ora când cade gândul amar,/ Tăcere… e ora lașităţii”; „Blestemată mai fie și toamna/ Și frunza ce pică pe noi –;/ Blestemat să mai fie și târgul/ Ursuz, și cu veșnice ploi…/ Cetate, – azilul ftiziei –/ Nămeţi de la pol te cuprind…/ Cetate, azi moare poetul/ În braţele tale tușind…”. Nu se poate spune de unde vine farmecul bizar al acestor versuri care nu formulează nici o comparaţie de preţ și nici o metaforă care să fure ochii și să încânte urechea. De ce rămân în minte, deși nu au în ele nimic memorabil? Cum se face că aceste confesiuni, de o exasperantă banalitate, acaparează, „smintesc” fantezia noastră de lectori sceptici, în fine, cum de reușește <span class="CharOverride-1">B.</span>, poet care voiește să fie un anarhic în estetica poeziei, să simplifice atât de mult limbajul poeziei, dându-i, în același timp, atâta pregnanţă și o așa de mare putere emoţională? Secretele poeziei moderne, care își caută sonuri și „vederi” (o formulă bacoviană) în zonele de umbră ale existenţei. Rimbaud invita poetul modern să viziteze nevăzutul, neauzitul, nepipăitul și nemirosibilul pentru a putea reinventa poezia. <span class="CharOverride-1">B.</span>, pornind din alt punct, vizitează cămările realului derizoriu, ungherele plictisului existenţial, subteranele tristeţii și ale eșecului, în fine, privește existenţa prin geamul afumat al unei delirante singurătăţi. Reușește și el, în cele din urmă, să reinventeze poezia silind-o să coboare în micul infern al existenţei curente.</p>
			<p class="Heuristica_CITAT">Nicăieri nu se pune mai tulburătoare problema „poeziei de atmosferă” ca la Bacovia.<span class="CharOverride-4"> [...]</span> Atmosfera iese din limitarea senzaţiilor, a imaginilor, a expresiei poetice și din repeţirea lor monotonă; obsesia dă chiar impresia unei intensităţi și profunzimi la care spiritele mobile nu ajung. Poezia se reduce, astfel, nu numai la un nihilism intelectual, ci și la unul estetic: cum emoţiunea ei rudimentară nu are nici o legătură cu arta privită ca un artificiu, cultul bacovian pare mai mult o reacţiune împotriva unei literaturii saturate de estetism, prin jocul cunoscut al dezgustului ce împinge pe rafinaţi spre primitivism.</p>
			<p class="Heuristica_CITAT_semnat">E. LOVINESCU</p>
			<p class="Heuristica_CITAT">Dintr-o minus-vitalitate notorie, universul liric bacovian se hrănește cu lăcomie, ca să zicem astfel, extrăgând una dintre cele mai tari arome poetice din câte cunosc în simbolismul nostru; aș spune chiar că filtrează esenţa cea mai concentrată, amestec de fetid și mosc, de durere și plăcere, indistinct îngemănate. Eul bacovian răsucește un tragic, un obsedant scâncet, suferinţa se clatină într-o semisomnolenţă în care instinctul vital alterat posedă nu știu ce încordată luciditate; materia în dezagregare are un fel de conștiinţă de sine, vizibilă în însuși propriul ei proces de dezatomizare; ea umple toată conștiinţa reflexivă a poetului, manifestată printr-o atentă notaţie. Oricâtă simplitate și stângăcie verbală dovedește lirica bacoviană, acestea sunt și semnele neîndoioase ale lucidităţii lui artistice; conștiinţa umană se prăbușește în reacţii fiziologice, dislocate, fără nici o putinţă de a se ridica pe un plan egal sau analog, dar numai o inteligenţă artistică o poate surprinde în înseși confuzele ei dezagregări. </p>
			<p class="Heuristica_CITAT_semnat">Pompiliu Constantinescu</p>
			<p class="Heuristica_CITAT">Versurile lui se strecoară ca frigul, ca ploaia, ca ţipătul, au virulenţa elementelor cu care ele operează și pe aceea a propriului inconfort, solicită, agasează, încâlcesc senzaţiile, dezgroapă memorii ancestrale, preocupă, irită și atrag, angrenează senzaţii de mult retrase în geologiile noastre sufletești, răstoarnă, inversează planuri, substituie, zăvorăsc și autopropulsează, divulgă, emit și reprimă, într-un cuvânt fascinează. </p>
			<p class="Heuristica_CITAT_semnat">ION CARAION</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Plumb</span>, București, 1916; ed. 2, Râmnicu Sărat, 1924; <span class="CharOverride-2">Scântei galbene</span>, Bacău, 1926; <span class="CharOverride-2">Bucăţi de noapte</span>, București, 1926; <span class="CharOverride-2">Poezii. Plumb – Scântei galbene</span>, București, 1929;<span class="CharOverride-2"> Cu voi…</span>, București, 1930; <span class="CharOverride-2">Poezii</span>, pref. Adrian Maniu, București, 1934; <span class="CharOverride-2">Comedii în fond</span>, București, 1936; <span class="CharOverride-2">Opere</span>, București, 1944; <span class="CharOverride-2">Stanţe burgheze</span>, București, 1946; <span class="CharOverride-2">Poezii</span>, pref. Eugen Jebeleanu, București, 1956; ed. București, 1957; <span class="CharOverride-2">Scrieri alese</span>, pref. Ov. S. Crohmălniceanu, București, 1961; <span class="CharOverride-2">Plumb. Versuri și proză</span>, îngr. Ion Nistor, pref. Nicolae Manolescu, București, 1965; <span class="CharOverride-2">Stanţe și versete. Postume</span>, București, 1970; <span class="CharOverride-2">Opere</span>, îngr. Mihail Petroveanu și Cornelia Botez, pref. Mihail Petroveanu, București, 1978; <span class="CharOverride-2">Plumb</span>, îngr. Romulus Vulpescu, București, 1981; <span class="CharOverride-2">Plumb. Poezii. Proză</span>, îngr. Ion Nistor, pref. Mircea Anghelescu, București, 1998; <span class="CharOverride-2">Opere (Poezii. Proză. Publicistică. Corespondenţă. Destăinuiri)</span>, îngr. Mircea Coloșenco, introd. Eugen Simion, București, 2001; ed. 2, București, 2012; <span class="CharOverride-2">Opere (Poezie şi proză. Alte scrieri)</span>, îngr. și postfață Constantin Călin, Bacău, 2011.</p>
			<p class="Heuristica___m_RPR"><span class="CharOverride-1">Repere bibliografice: </span>Aderca, <span class="CharOverride-2">Contribuţii</span>, I, <span class="CharOverride-2">331–332</span>,<span class="CharOverride-2"> 442–444</span>, II, <span class="CharOverride-2">167–170</span>; Fundoianu, <span class="CharOverride-2">Imagini</span>,<span class="CharOverride-2"> 133–136</span>,<span class="CharOverride-2"> 170–177</span>,<span class="CharOverride-2"> 224–228</span>,<span class="CharOverride-2"> 323–325</span>; Davidescu, <span class="CharOverride-2">Aspecte</span>, I, <span class="CharOverride-2">25–26</span>,<span class="CharOverride-2"> 231–236</span>; Lovinescu, <span class="CharOverride-2">Scrieri</span>, I, <span class="CharOverride-2">403–407</span>, IV, <span class="CharOverride-2">581–584</span>; Perpessicius, <span class="CharOverride-2">Menţiuni</span>, I, <span class="CharOverride-2">227–230</span>,<span class="CharOverride-2"> 248–250</span>,<span class="CharOverride-2"> 341–343</span>, II, <span class="CharOverride-2">114–120</span>,<span class="CharOverride-2"> 238–246</span>,<span class="CharOverride-2"> 416–422</span>, V, <span class="CharOverride-2">426–432</span>; Călinescu, <span class="CharOverride-2">Opere</span>, I, <span class="CharOverride-2">588–600</span>, III, <span class="CharOverride-2">720–723</span>, IV, <span class="CharOverride-2">1037–1052</span>, VI, <span class="CharOverride-2">470–476</span>; Munteano, <span class="CharOverride-2">Panorama, 262–264</span>; Cioculescu, <span class="CharOverride-2">Aspecte</span>,<span class="CharOverride-2"> 136–140</span>; Streinu, <span class="CharOverride-2">Pagini</span>, I, <span class="CharOverride-2">35–41</span>; Călinescu, <span class="CharOverride-2">Ist. lit.</span> (1941), <span class="CharOverride-2">627–630</span>,<span class="CharOverride-2"> Ist. lit. </span>(1982), <span class="CharOverride-2">706–709</span>;<span class="CharOverride-2"> </span>Constantinescu, <span class="CharOverride-2">Scrieri</span>, I, <span class="CharOverride-2">155–161</span>;<span class="CharOverride-2"> </span>Baconsky,<span class="CharOverride-2"> Colocviu</span>,<span class="CharOverride-2"> 45–98</span>;<span class="CharOverride-2"> </span>Svetlana Matta, <span class="CharOverride-2">Existence poétique de Bacovia</span>, Winterhur (Elveţia), 1958; Călinescu, <span class="CharOverride-2">Aspecte</span>,<span class="CharOverride-2"> 7–23</span>; Manolescu, <span class="CharOverride-2">Lecturi</span>,<span class="CharOverride-2"> 63–86</span>;<span class="CharOverride-2"> </span>Bote, <span class="CharOverride-2">Simbolismul</span>,<span class="CharOverride-2"> 475–476</span>,<span class="CharOverride-2"> passim</span>; Negoiţescu, <span class="CharOverride-2">Scriitori</span>,<span class="CharOverride-2"> 137–153</span>;<span class="CharOverride-2"> </span>Mihail Petroveanu, <span class="CharOverride-2">Bacovia</span>, București, 1969; Doinaș, <span class="CharOverride-2">Diogene</span>,<span class="CharOverride-2"> 42–52</span>;<span class="CharOverride-2"> </span>Ciopraga, <span class="CharOverride-2">Lit. rom.</span>,<span class="CharOverride-2"> 374−386</span>; Micu, <span class="CharOverride-2">Început</span>,<span class="CharOverride-2"> 448–468</span>;<span class="CharOverride-2"> </span>Agatha Grigorescu-Bacovia, <span class="CharOverride-2">Bacovia. Poezie sau destin</span>, București, 1972; Gheorghe Grigurcu, <span class="CharOverride-2">Bacovia, un antisentimental</span>, București, 1974; Pop, <span class="CharOverride-2">Transcrieri</span>,<span class="CharOverride-2"> 33–41</span>;<span class="CharOverride-2"> </span>Ion Caraion, <span class="CharOverride-2">Bacovia. Sfârșitul continuu</span>,<span class="CharOverride-2"> </span>București, 1977; Dinu Flămând, <span class="CharOverride-2">Introducere în opera lui G. Bacovia</span>, București, 1979; Bucur, <span class="CharOverride-2">Poezie</span>,<span class="CharOverride-2"> 60–80</span>;<span class="CharOverride-2"> </span>Daniel Dimitriu, <span class="CharOverride-2">Bacovia</span>, București, 1981; Raicu, <span class="CharOverride-2">Calea de acces</span>,<span class="CharOverride-2"> 5–46</span>;<span class="CharOverride-2"> </span>Zaciu, <span class="CharOverride-2">Viaticum</span>,<span class="CharOverride-2"> 234–251</span>;<span class="CharOverride-2"> </span>Ciopraga, <span class="CharOverride-2">Propilee</span>,<span class="CharOverride-2"> 54–66</span>; Alexandra Indrieș, <span class="CharOverride-2">Alternative bacoviene</span>,<span class="CharOverride-2"> </span>București, 1984; Scarlat, <span class="CharOverride-2">Ist. poeziei</span>,<span class="CharOverride-2"> </span>II, <span class="CharOverride-2">303–334</span>; Pop, <span class="CharOverride-2">Jocul</span>,<span class="CharOverride-2"> 29–41</span>;<span class="CharOverride-2"> </span>Mircea Scarlat, <span class="CharOverride-2">George Bacovia. Nuanţări</span>, București, 1987; Mihăilescu, <span class="CharOverride-2">Întrebările</span>,<span class="CharOverride-2"> 144−155</span>;<span class="CharOverride-2"> </span>Negoiţescu, <span class="CharOverride-2">Ist. lit.</span>,<span class="CharOverride-2"> </span>I, <span class="CharOverride-2">267–270</span>; V. Fanache, <span class="CharOverride-2">Bacovia. Ruptura de utopia romantică și afirmarea spiritului modern</span>, Cluj-Napoca, 1994; Agatha Grigorescu-Bacovia, <span class="CharOverride-2">George Bacovia. Posteritatea poetului</span>, București, 1995; Ioan Milea, <span class="CharOverride-2">Lecturi bacoviene și alte eseuri</span>, București, 1995, <span class="CharOverride-2">7–87</span>; Pop, <span class="CharOverride-2">Recapitulări</span>,<span class="CharOverride-2"> 12–21</span>; Simuţ, <span class="CharOverride-2">Revizuiri</span>, <span class="CharOverride-2">77–104</span>; Lucian Tamaris, <span class="CharOverride-2">Plânsul lui Bacovia. O interpretare psihanalitică</span>, pref. Romul Munteanu, București, 1997; Daniel Dimitriu, <span class="CharOverride-2">Bacovia după Bacovia</span>, Iași, 1998; <span class="CharOverride-2">Dicţ. analitic</span>, I, <span class="CharOverride-2">216–219</span>,<span class="CharOverride-2"> 256–259</span>, II, <span class="CharOverride-2">328–329</span>, III, <span class="CharOverride-2">350–352</span>, IV, <span class="CharOverride-2">14–15</span>,<span class="CharOverride-2"> 98–100</span>,<span class="CharOverride-2"> 150–153</span>; Constantin Călin, <span class="CharOverride-2">Dosarul Bacovia</span>, I–II, Bacău, 1999–2004; Radu Petrescu<span class="CharOverride-2">, G. Bacovia</span>, Pitești, 1999; <span class="CharOverride-2">Dicţ. esenţial</span>,<span class="CharOverride-2"> 49–52</span>; Marilena Donea, <span class="CharOverride-2">George Bacovia. Bibliografie (1971–2001)</span>, Bacău, 2001; Ion Bogdan Lefter, <span class="CharOverride-2">Bacovia, un model</span> <span class="CharOverride-2">al tranziţiei</span>, Piteşti, 2001; Constantin Trandafir, <span class="CharOverride-2">Poezia lui Bacovia</span>, București, 2001; Andrei-Iustin Hossu, <span class="CharOverride-2">Cuvinte despre Bacovia sau Revelaţiile unui veac</span>, Norcross (SUA), 2001; Theodor Codreanu, <span class="CharOverride-2">Complexul bacovian</span>, Iași, 2002; Ion Șiugariu, <span class="CharOverride-2">George Bacovia</span>, București, 2002; Grigurcu, <span class="CharOverride-2">În pădurea</span>, <span class="CharOverride-2">105–123</span>; Mihai Cimpoi, <span class="CharOverride-2">Secolul Bacovia</span>, București, 2005; Manolescu, <span class="CharOverride-2">Istoria</span>, <span class="CharOverride-2">641–644</span>; Popa, <span class="CharOverride-2">Ist. lit.</span>, I, <span class="CharOverride-2">1011–1013</span>; Constantin Călin, <span class="CharOverride-2">În jurul lui Bacovia</span>, Bacău, 2011; Marcus, <span class="CharOverride-2">Paradigme</span>, <span class="CharOverride-2">850–853</span>; Simuț, <span class="CharOverride-2">Vămile</span>, <span class="CharOverride-2">285–288</span>. &#9;<span class="Semnatura">E.S</span><span class="CharOverride-2">.</span></p>
			<p class="Heuristica-PRIMUL"><span class="CharOverride-1">BACU, Dumitru</span> (14.II.1923, Gramaticova–Vodena, Grecia – 9.X.1997, Paris), memorialist, poet. Este fiul Haidei și al lui Constantin Bâcu, preot. Învaţă carte în satul natal, apoi frecventează liceul românesc din Grebena și școala comercială română din Salonic. Emigrează în România, unde își ia bacalaureatul la Liceul „Mircea cel Bătrân” din Constanţa. Se înscrie în București la Politehnică, dar este arestat în 1949 ca „dușman al poporului muncitor” și eliberat abia în 1956, după ce face ani grei de temniţă, petrecuţi în parte și la Pitești, experienţă din care a rezultat cartea<span class="CharOverride-2"> Pitești – Centru de reeducare studenţească</span>, apărută mai întâi la Madrid în 1963, apoi tot în românește în Canada, la Hamilton în 1989, tradusă în SUA, la Englewood în 1971, și la București în 1991. La câţiva ani după „ispășirea” din pușcăriile comuniste, în 1959, <span class="CharOverride-1">B.</span> se expatriază, stabilindu-se iniţial la Évry, mai târziu la Paris. A scris la revistele din exil „Caete de dor”, „Vatra” și „Cuvântul românesc”, ca și la „Deșteptarea” și „Dimândarea” din București (după 1990).</p>
			<p class="Heuristica-BASE">„Din granit dacă aţi fi – și totuși nu veţi putea să ţineţi până la capăt!” este mottoul cărţii lui <span class="CharOverride-1">B.</span>, preluând „deviza” torţionarilor de la „școala de reeducare studenţească” din Pitești. Carte-document, ea poartă un subtitlu ce rezumă de fapt „fenomenul Pitești”: <span class="CharOverride-2">La Buchenwald se murea mai ușor.</span> Postul de radio Europa Liberă a difuzat-o mai întâi pe calea undelor, apoi Virgil Ierunca a readus-o în conștiinţe prin lucrarea <span class="CharOverride-2">Fenomenul Pitești.</span> Cartea trece însă dincolo de ceea ce s-a numit „fenomenul Pitești”, experienţa (in)umană trăită acolo de mii de tineri radiografiind întregul sistem concentraţionar comunist din România, ca și din lagărul comunist în genere. Aduce totodată în prim-plan un element inedit, ce o singularizează între mărturiile de pretutindeni despre Gulag: anume ruinarea sufletului deţinutului (nu neapărat nimicirea lui fizică), spre a putea fi folosit ca torţionar împotriva adversarilor sistemului opresiv. Sunt de subliniat și fluenţa memoriilor, firescul rostirii lor, ceea ce le conferă nu doar emoţia unui tulburător document de suflet, ci și calitatea de pagini de literatură autentică. <span class="CharOverride-1">B.</span> a scris și poezie, în limba română, ca și în grai aromân. În mod deosebit este de menţionat culegerea <span class="CharOverride-2">Cântiţi tră niagărșiri </span>(1996). Sorgintea celor mai multe „cântece spre neuitare” sunt tot închisorile comuniste: „Majoritatea poeziilor […] din această carte au fost scrise în temniţele comuniste”, mai întâi în minte, „pe vremea când nu ni se permitea nici măcar umbră de creion sau hârtie. Descoperisem însă <span class="CharOverride-2">placa de ardezie</span>, confecţionată din curea și praf DTT, iar drept creion, o așchie de scândură smulsă din prici sau un fir de sârmă ciupit din gardurile ce ne păzeau de <span class="CharOverride-2">furia poporului muncitor</span>”. Versurile sunt memorabile, nu în notă revendicativă, ci prin atitudinea creștină, care comentează suferinţa în tonalitate uneori mioritică, precum în <span class="CharOverride-2">Cântic di moarti</span>, unde mama e invocată ca martoră a pătimirii fiului ei, suferind, în propria carne, chinul lui: „…ș-tini aduchiși, dadă…/ tu inimă ţ-acriscură schiñi// și-ţ trimbură mâna/ când ti-aplicași ca s-tincliñi// sâmţiși cum/ sărâma din tini/ schimură ‘nă rugăciuni și s-duţi?// dado,/ laie dado…/ tu aistă noapţi,/ ţerlu s-înavuţă cu ‘nă noauă Cruţi”. Acest lirism are și o coardă erotică, răsunând chiar și în elegia temniţei: „Nu-i vrearea biligiucă, ni ciupari,/ S-li porţ pirifan, dzua, la videari;/ Niţi icoană di-aviu, la cari s-ti-ncliñi,/ Ca să-ţ-afirească inima di schiñi.// Nu i hrisafi, galbină flurie,/ S-u coși pi ciciroană, tră ciudie;/ Nu s-veadi. Nu s-acaţă. Nu-i mânar,/ S-lu-angañi cu zboară dulţ, di picurar.// Ma iasti-un foc bătut di ploi, tu cheari,/ Ţi ardi greu, ș-durut, ca ‘nă-aștiptari./ Nu-l agărșea. Aveagl’iu-l cu sivdaie, / Ma vrei s-nu-l afl’i astes, cinușă laie”. <span class="CharOverride-1">B.</span> reușește să salveze nu numai versurile proprii, ci și unele compuse de alţi deţinuţi, ce vor alcătui antologia <span class="CharOverride-2">Ofrandă. Poezii din închisori</span> (1963). De reţinut și excelentele transpuneri în grai aromânesc incluse în volumul din 1996, după M. Eminescu, Tudor Arghezi, Ion Barbu, Dan Botta și Emil Botta, ca și din poeţi occidentali, între care Charles Baudelaire, Paul Verlaine, Arthur Rimbaud, Paul Claudel, Guillaume Apollinaire, precum și din autori chinezi.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Aiud</span>, Madrid, 1961; <span class="CharOverride-2">Pitești – Centru de reeducare studenţească,</span> Madrid, 1963; ed. Hamilton (Canada), 1989; ed. (<span class="CharOverride-2">The Anti–Humans. Student „Reeducation” in Romanian Prisons</span>), Englewood (SUA), 1971; ed. București, 1991; ed. îngr. Răzvan Codrescu, pref. Gheorghe Calciu, București, 2011; <span class="CharOverride-2">Acolo șezum și plânsem</span>, Madrid, 1964; <span class="CharOverride-2">Cântiţi tră niagărșiri</span>, îngr. și postfaţă Hristu Cândroveanu, București, 1996; <span class="CharOverride-2">De antimänskliga</span>, tr. C. Fjäbling, Linköping (Suedia), 2006.<span class="CharOverride-2"> </span><span class="CharOverride-1">Antologii:</span><span class="CharOverride-2"> Ofrandă. Poezii din închisori</span>, Madrid, 1963.</p>
			<p class="Heuristica___m_RPR"><span class="CharOverride-1">Repere bibliografice: </span>Mircea Popescu, <span class="CharOverride-2">„Ofrandă”</span>, „Revista scriitorilor români”, 1963, 2; V.I. [Virgil Ierunca], <span class="CharOverride-2">„Experienţa” de la Pitești</span>, „Fiinţa românească”, 1964, 2; Mihaela Cristea, <span class="CharOverride-2">Experienţa iniţiatică a exilului</span>, pref. Octavian Paler, București, 1994, <span class="CharOverride-2">337–363</span>; Cândroveanu,<span class="CharOverride-2"> Aromânii</span>,<span class="CharOverride-2"> 109–111</span>; Hristu Cândroveanu, <span class="CharOverride-2">Dumitru Bacu</span>, „Deșteptarea”, 1996, 7; Cicerone Poghirc, <span class="CharOverride-2">Poezie aromânească</span>, „Lupta”, 1997, 287; Theodor Cazaban, <span class="CharOverride-2">Eseuri și cronici literare</span>, București, 2002, <span class="CharOverride-2">125–128</span>; Popa, <span class="CharOverride-2">Ist. lit.</span>,<span class="CharOverride-2"> </span>I, <span class="CharOverride-2">862</span>;<span class="CharOverride-2"> </span>Manolescu, <span class="CharOverride-2">Enciclopedia</span>,<span class="CharOverride-2"> 64</span>. &#9;<span class="Semnatura">Hr.C.</span></p>
			<p class="Heuristica-PRIMUL"><span class="titlu-12">BADEA, Mircea</span> (4.VIII.1915, București – 25.III.1977, București), poet. Pe numele adevărat Mircea Bădulescu, este fiul Elenei și al lui George Bădulescu. Licenţiat în litere și filosofie, fost student al lui Tudor Vianu, <span class="CharOverride-1">B.</span> ţâșnește pe neașteptate între poeţii vremii cu volumul de versuri <span class="CharOverride-2">Incantaţii</span>, care primește în 1940 unul din premiile acordate scriitorilor tineri de Fundaţia pentru Literatură și Artă „Regele Carol II”, fiind editat sub aceste auspicii în același an. După război, pecetluit de un destin ce a fost, într-un fel, al generaţiei din care făcea parte, <span class="CharOverride-1">B.</span> – un timp redactor la Radiodifuziunea Română – părea a-și fi rupt punţile ducând spre poezie. La o distanţă de peste trei decenii, o nouă carte, <span class="CharOverride-2">De dragoste…</span> (1971), depune însă mărturie pentru o continuă și tainică trudă; o apariţie târzie, completând ori doar retușând imaginea din tinereţe a poetului. </p>
			<p class="Heuristica-BASE">„Incantaţiile” lui <span class="CharOverride-1">B.</span> alcătuiesc în cele din urmă o singură poemă și exaltă „lumina de aur a bucuriei” în amiaza unei iubiri împărtășite. Aproape ritualizată, euforia erotică este transpusă în sonuri moi, de descântec, rezonând în cadenţele unui vers neobișnuit de amplu, iar în dialoguri, unde femeia și bărbatul își răspund sub vraja adoraţiei, se distilează parcă arome orientale. Expansiunea, frenezia simţurilor, starea de beatitudine senzuală stau sub semnul panteismului și sunt exprimate într-o manieră francă, îndrăzneaţă. Câteodată, utilizând sugestii venite din basm ori dintr-o posibilă figuraţie medievală, poetul face ca aceste imnuri închinate iubirii să se deschidă către adâncurile sentimentului. <span class="CharOverride-1">B.</span>, care nu deţine mari resurse imaginative, exploatează în schimb o intuiţie fericită, ritmând debitul liric într-o mișcare muzicală nu o dată plină de rafinament.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Incantaţii</span>, București, 1940; <span class="CharOverride-2">De dragoste…</span>, postfaţă Mihai Gafiţa, București, 1971.</p>
			<p class="Heuristica___m_RPR"><span class="CharOverride-1">Repere bibliografice: </span>Perpessicius, <span class="CharOverride-2">Opere</span>, IX, <span class="CharOverride-2">40–42</span>; Octav Șuluţiu<span class="CharOverride-2">, „Incantaţii”</span>,<span class="CharOverride-2"> </span>G, 1941, 5; Călinescu, <span class="CharOverride-2">Ist. lit</span>. (1941), <span class="CharOverride-2">859</span>, <span class="CharOverride-2">Ist. lit. </span>(1982), <span class="CharOverride-2">945</span>; Piru, <span class="CharOverride-2">Varia</span>, II, <span class="CharOverride-2">437–440</span>; Nae Antonescu, <span class="CharOverride-2">„De dragoste…”</span>, ST, 1972, 14; Gabriela Melinescu, <span class="CharOverride-2">Cavaler al inimii</span>, LCF, 1972, 15; Scarlat, <span class="CharOverride-2">Ist. poeziei</span>, IV, <span class="CharOverride-2">80–81</span>. &#9;<span class="Semnatura">G.D.</span></p>
			<p class="Heuristica-PRIMUL"><span class="titlu-12">BADEA, Ștefan</span> (30.XI.1951, Butoiești, j. Mehedinţi), critic literar. Este fiul Elisabetei și al lui Gheorghe Badea, economist. Student la Institutul Pedagogic, se transferă la Facultatea de Filologie, secţia română–franceză, a Universităţii din Timișoara, atașându-se de profesorii Gheorghe I. Tohăneanu și Ștefan Munteanu. După licenţă (1974) lucrează ca profesor de română și franceză la școala din Măneciu-Pământeni, iar din 1978 e profesor de română la liceul din Măneciu-Ungureni, județul Prahova. Debutează în revista „Limba română” cu studiul <span class="CharOverride-2">„Sara pe</span> <span class="CharOverride-2">deal” – de la variante la forma definitivă </span>(1975). Mai colaborează cu studii de lingvistică, stilistică, recenzii, eseuri și articole de critică literară la „România literară”, „Limbă și literatură”, „Orizont”, „Studii și cercetări de lingvistică”, „Caietele «M. Eminescu»”, „Buletinul Filialei Ploiești a Societăţii de Știinţe Filologice din România”, „Revista nouă” (Ploiești), „Axioma”, „Al cincilea anotimp” (Oradea) ș.a. Editorial, debutează cu o antologie însoţită de un studiu critic: <span class="CharOverride-2">M. Eminescu</span>.<span class="CharOverride-2"> Poezia de inspiraţie folclorică</span> (1982).</p>
			<p class="Heuristica-BASE"><span class="CharOverride-1">B.</span> practică un tip de cercetare situat la interferenţa dintre stilistica lingvistică, stilistica literară, critica și istoria literară, terenul de aplicaţie predilect fiind opera literară eminesciană. Într-o primă lucrare, antologia <span class="CharOverride-2">M. Eminescu. Poezia de inspiraţie folclorică</span>, are în vedere, alături de textul eminescian publicat, analiza: cercetează principalele poeme cu sursa în folclor (basmele versificate), precum și „acele poezii originale a căror legătură cu folclorul este vizibilă «cu ochiul liber»”, dar și „treptele asimilării folclorului”, pus în raport cu marile teme eminesciene. Autorul crede că „asimilarea folclorului, în sens strict, nu trebuie căutată, nu poate fi urmărită, în postumele eminesciene”, întrucât „în manuscrise nu putem descifra decât etape ale procesului – neîncheiat în cazul postumelor”. Comentariile care însoţesc poemele antologate cumulează într-un glosar complex informaţii din domeniul folcloristicii, al lingvisticii și al istoriei, observaţii și disocieri privind prozodia și modul de a lucra al poetului, prezenţa și răspândirea unor teme specifice, incursiuni în mitologia poetică eminesciană. <span class="CharOverride-1">B.</span> și-a extins investigaţiile, în lucrări speciale, la domeniul numelor proprii eminesciene (cele cu valoare simbolică), abordat într-o lucrare din 1990, și la raporturile nu doar cronologice între variantele diverselor poeme, vizând geneza și metamorfozele liricii lui Eminescu. În <span class="CharOverride-2">Biografia poeziei</span> <span class="CharOverride-2">eminesciene. Constituirea textului poetic</span> (1997) urmează, parţial, modelul lui Alain Guillermou din <span class="CharOverride-2">Geneza interioară a poeziei lui Eminescu</span>, încercând să aproximeze o imagine a creativităţii eminesciene în dinamica ei specifică, individuală. Preocupat de studiul limbajului poetic, <span class="CharOverride-1">B.</span> elaborează <span class="CharOverride-2">Dicţionarul limbii poetice românești</span> (I–III, 2000–2003), amplă investigaţie aplicată cuvintelor „cu valori semantice poetice”, culese din operele a peste treizeci de poeţi, de la Dosoftei la Ștefan Aug. Doinaș. În aria de cercetare apar „cuvinte-simbol”, la cuvintele-titlu (peste șase sute) fiind înregistrate și comentate valorile metaforice comune mai multor poeţi și cele „singulare”, în ordinea lor cronologică, încât cu „o aproximaţie cât de mică, poate fi stabilită vechimea unuia sau altuia dintre sensurile poetice ale unui cuvânt”. <span class="CharOverride-2">Dicţionarul…</span>,<span class="CharOverride-2"> </span>considerat de autor „o lucrare pregătitoare”, este un instrument util în sfera studiilor literare. Pe baza lui pot fi evidenţiate „continuitatea unor metafore sau sensuri metaforice, permanenţa acestora”, „preferinţa (într-o anumită epocă, la un grup de poeţi sau la un singur artist) pentru anumite metafore”, precum și alte dimensiuni și aspecte necesare în definirea unei viziuni lirice și a tradiţiei poetice românești.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Semnificaţia numelor proprii eminesciene</span>, București, 1990; <span class="CharOverride-2">Biografia poeziei eminesciene. Constituirea textului poetic</span>, București, [1997]; <span class="CharOverride-2">Dicţionarul limbii poetice românești</span>, I–III, București, 2000–2003; <span class="CharOverride-2">Limbă, limbaj artistic, literatură</span>, București, 2004. <span class="CharOverride-1">Antologii:</span> <span class="CharOverride-2">M. Eminescu</span>, <span class="CharOverride-2">Poezia de inspiraţie folclorică</span>, introd. edit., București, 1982.</p>
			<p class="Heuristica___m_RPR"><span class="CharOverride-1">Repere bibliografice: </span>G.I. Tohăneanu, <span class="CharOverride-2">Un exemplu</span>, O, 1983, 13; Constantin Hârlav, <span class="CharOverride-2">Probitate intelectuală</span>, CNT, 1985, 42; Nicolae Manolescu, <span class="CharOverride-2">Numele proprii în opera lui Eminescu</span>, RL, 1991, 29; Al. Piru, <span class="CharOverride-2">Eminescu azi</span>, București, 1993, <span class="CharOverride-2">85–88</span>; Constantin Cubleșan, <span class="CharOverride-2">Eminescu în conștiinţa critică</span>, București, 1994, <span class="CharOverride-2">156–158</span>;<span class="CharOverride-2"> </span>Gheorghe Bulgăr, <span class="CharOverride-2">Momentul Eminescu</span>, București, 2000, <span class="CharOverride-2">152–154</span>; Valentin Emil Mușat, <span class="CharOverride-2">Un monument al limbii române</span>, ALA, 2001, 579; Roxana Răcaru, <span class="CharOverride-2">Fire și noduri</span>, RL, 2001, 43; Ion Dumitru, <span class="CharOverride-2">Învăţământul din comuna Măneciu</span>, Ploiești, 2008, <span class="CharOverride-2">198–199</span>, <span class="CharOverride-2">220–224</span>; Alexandru Niculescu, <span class="CharOverride-2">Momente cu G. Ivașcu</span>, RL, 2011, 51–52. &#9;<span class="Semnatura">C.H.</span></p>
			<p class="Heuristica-PRIMUL"><span class="titlu-12">BADIU, Vasile</span> (26.IX.1933, Măgurele–Bălţi – 29.V.1994, Chișinău), critic și istoric literar. Este fiul Sofiei (n. Coșciug) și al lui Alexandru Badiu, ţărani. Absolvent al Universităţii de Stat din Chișinău (1959), va fi profesor de limba română la Borogani (Cahul) până în 1964, când se stabilește în Chișinău și devine cercetător la Institutul de Istorie și Teorie Literară al Academiei de Știinţe.</p>
			<p class="Heuristica-BASE"><span class="CharOverride-1">B.</span> a debutat în 1956 cu un articol despre Ion Creangă, continuând apoi să fie prezent în periodice cu studii și comentarii referitoare la Ion Neculce, Dimitrie Cantemir, Mihail Kogălniceanu, M. Eminescu ş.a., reunite în volumul său de debut, <span class="CharOverride-2">Din perspectiva actualităţii</span> (1975). După 1980 a iniţiat o intensă activitate de valorificare a literaturii române, editând scrieri de Iulia Hasdeu, Alexie Mateevici, George V. Madan, C. Stere, Magda Isanos, Ștefan Ciobanu ș.a. Cu toate că adesea aceste ediţii sunt marcate de contextul ideologic, operând, bunăoară, eliminări de pasaje sau chiar de texte întregi, ele au fost un început în restituirea unor nume altfel ieșite din circuitul literar actual. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Din perspectiva actualităţii</span>, Chișinău, 1975; <span class="CharOverride-2">Studii de teorie a literaturii </span>(în colaborare)<span class="CharOverride-2">, </span>Chișinău, 1979; <span class="CharOverride-2">Creaţia scriitorilor moldoveni în școală: N. Costenco, A. Busuioc, V. Beșleagă, G. Malarciuc</span> (în colaborare), Chișinău, 1990. <span class="CharOverride-1">Ediţii:</span> George V. Madan, <span class="CharOverride-2">Văzute și trăite</span>, Chișinău, 1989; C. Stere, <span class="CharOverride-2">În preajma revoluţiei</span>, I–V, Chișinău, 1991; Ștefan Ciobanu, <span class="CharOverride-2">Cultura românească în Basarabia sub stăpânirea rusească</span>, Chișinău, 1992.</p>
			<p class="Heuristica___m_RPR"><span class="CharOverride-1">Repere bibliografice: </span>Sergiu Moraru, <span class="CharOverride-2">Vocaţia criticului</span>, LA, 1983, 22 septembrie; Iordan Datcu,<span class="CharOverride-2"> Răsunete din Basarabia</span>, JL, 1991, 21–22; Alexandru Burlacu, Sava Pânzaru, <span class="CharOverride-2">Vasile Badiu. 60 de ani</span>, RLSL, 1993, 6; <span class="CharOverride-2">Lista bibliografică selectivă a publicaţiilor criticului și istoricului literar V. Badiu</span>, RLSL, 1993, 6; Cimpoi, <span class="CharOverride-2">Ist. lit. </span><span class="CharOverride-2">Basarabia</span>, <span class="CharOverride-2">273–274</span>; <span class="CharOverride-2">Dicţ. Chișinău</span>,<span class="CharOverride-2"> 21–22.</span> &#9;<span class="Semnatura">N.Bl.</span></p>
			<p class="Heuristica-PRIMUL"><span class="titlu-12">BAGDAT, Toma Alexandru</span> (1824 – 10.III.1887), traducător. A fost primarul orașului Râmnicu Sărat (1874). În 1848 a publicat la București traducerea „slobodă” a pieselor lui Shakespeare <span class="CharOverride-2">Romeo și Julieta</span> și <span class="CharOverride-2">Othello</span>, precedată de o biografie a autorului. Transpunerea este făcută după versiunea franceză a lui Le Tourneur și nu depășește, în genere, nivelul mediocru al celorlalte traduceri din Shakespeare apărute până atunci în limba română. În „consecuenţele morale” așezate după fiecare piesă, <span class="CharOverride-1">B.</span> arată o înţelegere mărginită, excesiv moralizantă, a operei dramaturgului englez. Reprezentaţiile teatrale cu <span class="CharOverride-2">Othello</span> și cu <span class="CharOverride-2">Romeo și Julieta</span> ale trupei lui Matei Millo (1851) foloseau textul lui <span class="CharOverride-1">B.</span></p>
			<p class="Heuristica___mici"><span class="CharOverride-1">Traduceri: </span>William Shakespeare, <span class="CharOverride-2">Romeo și Julieta. Othello</span>, pref. și postfaţa trad., București, 1848.</p>
			<p class="Heuristica___m_RPR"><span class="CharOverride-1">Repere bibliografice: </span>Petre Grimm, <span class="CharOverride-2">Traduceri și imi&#173;</span><span class="CharOverride-2">taţiuni românești după literatura engleză</span>, DR, III, 1922–1923; Duţu, <span class="CharOverride-2">Explorări</span>,<span class="CharOverride-2"> 254–256</span>;<span class="CharOverride-2"> Dicţ. lit. 1900</span>,<span class="CharOverride-2"> 71.</span> &#9;<span class="Semnatura">L.V.</span></p>
			<p class="Heuristica-PRIMUL"><span class="titlu-12">BAGHIU, Vasile</span><span class="CharOverride-1"> </span>(5.XII.1965, Borlești, j. Neamţ), poet, prozator, publicist. Este fiul Ecaterinei (n. Drăgușanu) și al lui Vasile Gh. Baghiu, ţăran, autor al volumului de memorii <span class="CharOverride-2">Prizonier în U.R.S.S.</span> (1998). Între 1980 și 1984 urmează cursurile Liceului Sanitar din Bacău, ulterior o școală postliceală la Piatra Neamţ, iar mai târziu Facultatea de Sociologie–Psihologie la Universitatea „Spiru Haret” din București (2005–2008). Licenţiat în psihologie, până în 2010 face masteratul în consiliere psihologică și educaţională. Beneficiază în 2002 de o bursă „Heinrich Böll”. Între timp lucrează ca asistent medical la un sanatoriu din Bisericani (1984–1990), la un laborator al Centrului de Medicină Preventivă Neamţ (1990–1997), ulterior fiind angajat la Direcţia de Sănătate Publică Neamţ. A debutat în presă în 1983, publicând simultan poeme în „Ateneu” și în „Orizonturi”, revista Liceului Sanitar din Bacău. Debutează editorial în 1994 cu volumul de poeme <span class="CharOverride-2">Gustul înstrăinării</span>. A ţinut rubrica de cronică lite&#173;rară intitulată „Plasa cu fluturi” în revista „Poesis” (1998–2001) și a colaborat susţinut cu texte de critică literară la „Vatra” (2001–2006). Este redactor-șef al revistei „Antiteze” (2010). I s-a acordat în două rânduri (1995, 1998) Premiul revistei „Poesis”.</p>
			<p class="Heuristica-BASE">Comentând <span class="CharOverride-2">Gustul înstrăinării</span>, criticii observau la <span class="CharOverride-1">B.</span> o apropiere de M. Blecher, pe filiera centrării pe boală și pe un tip de literatură compensatorie. Această dimensiune e determinantă pentru gândirea lui poetică, întrucât va cataliza ideile unui manifest al himerismului („România literară”, 1998), urmat de alte câteva expuneri ale conceptului, publicate la intervale de câţiva ani (ultimul în 2010). Presupunând trăirea fără rost în imaginar, himerismul poate fi văzut ca o variantă de explorare a alterităţii: „Dacă nu se putea trăi normal în acele vremuri, eu voiam ca măcar în poezia mea să trăiesc normal, să pot călători, să fiu ca toată lumea din lumea largă. A fost întâi un impuls de natură ontologică și abia după aceea el s-a convertit în poetică”. Ceea ce înseamnă că himerismul e, înainte de a fi un mod de a scrie poezia, un mod de a trăi „experienţa <span class="CharOverride-2">live</span> a realităţii ficţionale”, cum o numește <span class="CharOverride-1">B.</span> Nu atât o poetică, cât un credo. Într-atât de coerent în poezia lui, încât tot ce a scris se cere citit în siajul acestor idei privind himerismul, care se recomandă drept „alternativă la postmodernism”, întrucât ar fi „mai precis delimitat ca ideologie literară (definiţii și trăsături ferme)”. În pofida unei certe imprecizii sub raport teoretic, care se remarcă mai degrabă decât pretenţiile „doctrinarului”, himerismul este totuși suficient de fertil pentru a nutri întreaga poezie a lui <span class="CharOverride-1">B.</span>, astfel că judecăţile de valoare asupra acesteia s-au produs sub incidenţa lui: Nicolae Coande a văzut în autorul volumului <span class="CharOverride-2">Himerus Alter in Rheiland </span>(2003) un avatar în spaţiul românesc al lui Fernando Pessoa, iar Mircea A. Diaconu susţine că „orice înţelegere a poeziei lui ar trebui să pornească” de la manifestul himerist. Poemele ilustrative pentru „magia elementară” a himerismului sunt, aproape fără excepţie, ample, epice, rulând în versurile prozaizante profuziuni de referinţe geografice, cu o euforie de globe-trotter postwhitmanian și cu o fascinaţie pură precum a copiilor pentru exotismele atlasului geografic: „În lumea literară a Principatelor există un individ/ Care devine cu fiecare zi tot mai ridicol/ Pretinzând că scrie <span class="CharOverride-2">poeme himeriste</span>, după ce/ Nu știu cum naiba, în urma unei burse la Harvard,/ A dat peste hârtiile mele,/ Recunoscând totuși că autorul cărţii <span class="CharOverride-2">Taste of Alienation</span>,/ Neașteptat de comentată prin revistele lor scrise într-o limbă/ Care păstrează ecoul unei Rome decăzute,/ Sunt totuși eu, Himerus Alter” (<span class="CharOverride-2">Maniera Baghiu e o boală, firește</span>). <span class="CharOverride-1">B.</span> a publicat și două romane – <span class="CharOverride-2">Ospiciul</span> (2006) și <span class="CharOverride-2">Planuri</span> <span class="CharOverride-2">de viaţă</span> (2012) – și un volum de proză scurtă intitulat <span class="CharOverride-2">Punctul de plecare </span>(2004), însă vizibilitatea poetului a pus oarecum în umbră proza. În <span class="CharOverride-2">Planuri de viaţă</span> Marius Miheţ a găsit „un roman despre drumurile abandonate ale existenţei”. Îndeobște această proză are o perspectivă psihologizantă, preferată fiind cazuistica personajelor labile, cu gândire friabilă şi pulsiuni interioare destructurate, pe care autorul le crede mai relevante în analiza umanului. În textele publicistice <span class="CharOverride-1">B.</span>  se manifestă ca o conştiinţă etică, reactivă şi acută, atentă deopotrivă la politicile literare şi la cele social-politice, sancţionând derapajele amândurora.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Gustul înstrăinării</span>, Iași, 1994; <span class="CharOverride-2">Rătăcirile doamnei Bovary</span>, București, 1996; <span class="CharOverride-2">Febra</span>, Piatra Neamţ, 1996; <span class="CharOverride-2">Maniera</span>, București, 1998; <span class="CharOverride-2">Fantoma sanatoriului</span>, pref. Nicolae Ţone, postfaţă Nicolae Coande, București, 2001; <span class="CharOverride-2">Himerus Alter în Rheinland</span>, București, 2003; <span class="CharOverride-2">Punctul de plecare</span>, București, 2004; <span class="CharOverride-2">Ospiciul</span>, București, 2006; <span class="CharOverride-2">Cât de departe am mers</span>, Cluj-Napoca, 2008; <span class="CharOverride-2">Magia elementară</span>, Cluj-Napoca, 2011; <span class="CharOverride-2">Gustul înstrăinării</span>, Iași, 2011; <span class="CharOverride-2">Depresie</span>, Cluj-Napoca, 2012; <span class="CharOverride-2">Planuri de viaţă</span>, Iași, 2012. </p>
			<p class="Heuristica___m_RPR"><span class="CharOverride-1">Repere bibliografice: </span>Ana Blandiana, <span class="CharOverride-2">O realitate paralelă</span>, F, 1988, 11; Dan-Silviu Boerescu, <span class="CharOverride-2">„Fantoma sanatoriului”</span>, LCF, 1995, 1; Ioana Pârvulescu, <span class="CharOverride-2">Ca-n pădurea de mesteceni</span>, RL, 1995, 8; Roxana Sorescu, <span class="CharOverride-2">Lumi paralele</span>, LCF, 1995, 30; Nicolae Coande, <span class="CharOverride-2">Tainicul pelerin</span>, CL, 1997, 5; Constantin Abăluţă, [<span class="CharOverride-2">Vasile Baghiu</span>], RL, 1998, 23–24, „Ziarul de duminică”, 2001, 30 martie; Marin Mincu, <span class="CharOverride-2">Sanatoriul celest</span>, LCF, 1998, 47; Diaconu, <span class="CharOverride-2">Feţele</span>, <span class="CharOverride-2">191–195</span>; Budău, <span class="CharOverride-2">Bacăul lit.</span>, <span class="CharOverride-2">771–773</span>; Cistelecan, <span class="CharOverride-2">Al doilea top</span>, <span class="CharOverride-2">123–125</span>; Dan Cristea, „<span class="CharOverride-2">Cât de departe am mers”</span>, LCF, 2008, 35; Chioaru, <span class="CharOverride-2">Noi developări</span>, <span class="CharOverride-2">11–15</span>; Radu Vancu, <span class="CharOverride-2">„Magia elementară”</span>, RL, 2011, 16; Nicolae Coande, <span class="CharOverride-2">Ecuaţia secretă</span>, LCF, 2012, 4; Marius Miheţ, <span class="CharOverride-2">Resemnări profesioniste</span>, RL, 2012, 33. &#9;<span class="Semnatura">R.Vn.</span></p>
			<p class="Heuristica-PRIMUL"><span class="titlu-12">BAHNER, Werner</span><span class="CharOverride-1"> </span>(18.VI.1927, Neuwiese–Erzge&#173;birge, Germania), românist german. Își dă exame&#173;nul de bacalaureat la Stollberg, în Saxonia (1946), și frecventează cursurile secţiilor de romanistică, anglistică și filosofie ale Universităţii din Leipzig. În 1950 își încheie studiile, specializându-se în limbile franceză, spaniolă și engleză, și își susţine doctoratul cu disertaţia <span class="CharOverride-2">Cercetări privind noţiunea de popor în literatura franceză (secolele XV–XVIII).</span> Devine doctor docent la Facultatea de Filosofie a Universităţii din Leipzig cu teza <span class="CharOverride-2">Teorii despre originea limbii</span> <span class="CharOverride-2">spaniole în Siglo de Oro</span> (1955), iar în ierarhia universitară este promovat profesor de filologie romanică (1960). Între 1965 și 1991 se află la conducerea unor institute de cercetare ale Academiei de Știinţe din Berlinul de Est: director al Institutului de Limbi Romanice (1965–1969), director-adjunct și șef de secţie la Institutul Central de Istorie Literară, director al Institutului Central de Lingvistică. În 1965 a fost ales membru al Academiei Saxone de Știinţă din Leipzig (al cărei președinte va fi între 1980 și 1991), iar în anul următor și al Academiei Germane de Știinţe din Berlin (al cărei vicepreședinte este până în 1990). În 1987 devine <span class="CharOverride-2">doctor honoris causa</span> al Universităţii din Leipzig. </p>
			<p class="Heuristica-BASE">Pe cât de diverse sunt domeniile de investigaţie ale lui <span class="CharOverride-1">B.</span>, cunoscător al lumii romanice în vasta ei extensiune geografică, pe atât de strâns legate sunt aceste domenii între ele. Cercetător și promotor al românismului cultural, este preocupat mai ales de evoluţia limbii române populare și literare, precum și de istoriografia cercetărilor dedicate vorbirii și scrierii românești. În conexiune cu aspectele lingvistice sunt cele privind geneza cultural-spirituală a românilor, dezvoltarea literaturii lor în perioada primelor apariţii și a avântului cărturăresc din timpul iluminismului. Comentează operele cronicarilor într-un studiu privind elementele naţionale în conștiinţa lingvistică și istorică a cronicarilor moldoveni și munteni din secolul al XVII-lea – <span class="CharOverride-2">Formen, Ideen, Prozesse in den Literaturen der romanischen V</span><span class="CharOverride-2">ö</span><span class="CharOverride-2">lker </span>(I–II, 1977). Revine mereu la Dimitrie Cantemir, acest reprezentant al știinţelor în pragul iluminismului timpuriu, și la concepţiile lui (de exemplu, acelea referitoare la istoria limbilor). Plasează într-un larg context european configuraţiile spirituale românești din epoca Luminilor, în studiul <span class="CharOverride-2">Aspecte comune și specifice ale iluminismului în ţările romanice</span>. Manifestă preferinţă pentru corifeii Școlii Ardelene, continuatori ai lui Dimitrie Cantemir în privinţa latinităţii limbii noastre și a originii romane a populaţiei din Ţările Române, punând în valoare strădaniile lui Inochentie Micu-Klein pentru drepturile românilor din Transilvania, însușirea unor idei iozefiniste și vehicularea lor în spaţiul românesc de către Samuil Micu-Klein și Gheorghe Șincai, iar pe Ion Budai-Deleanu îl consideră reprezentantul său „cel mai de seamă” „atât în domeniul politic cât și în cel literar”. În cazul Moldovei și al Ţării Românești subliniază importanţa iluminismului francez, pătruns prin medierea filierei fanariote, dar și direct. <span class="CharOverride-1">B.</span> pune în evidenţă, în concluzii, particularităţile iluminismului românesc în strânsă legătură cu idealurile de afirmare naţională. Mai sporadice sunt reflecţiile lui <span class="CharOverride-1">B.</span> asupra scrierilor literare din vremurile mai noi: îngrijește un volum de versuri de M. Eminescu, <span class="CharOverride-2">Der Abendstern. Gedichte</span> (1964), însoţește cu postfeţe volume de proză de Mihail Sadoveanu (Leipzig, 1957), Ioan Slavici (Leipzig, 1958) și Liviu Rebreanu (Berlin, 1962).</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Das Sprach- und Geschichtsbewußtsein in der rumänischen Literatur von 1780 bis 1880</span>, Berlin, 1967; <span class="CharOverride-2">Ein bedeutender Gelehrter an der Schwelle zur Früha&#173;ufklärung: Dimitrie Cantemir (1673 bis 1723)</span>, în <span class="CharOverride-2">Dimitrie Cantemir</span>, Berlin, 1974;<span class="CharOverride-2"> Formen, Ideen, Prozesse in den Literaturen der romanischen Völke</span>r, I–II, Berlin, 1977; ed. (<span class="CharOverride-2">Forme, idei</span>, <span class="CharOverride-2">evoluţii în literaturile popoarelor romanice</span>), tr. Yvette Davidescu, București, 1982; <span class="CharOverride-2">Zur Geschichte der Rumänistik von 1700 bis 1890 in den deutschsprachigen Ländern</span>, în <span class="CharOverride-2">Beiträge zur Geschichte der Sprachwissenschaft</span>, VII, Münster, 1997. <span class="CharOverride-1">Antologii:</span> M. Eminescu, <span class="CharOverride-2">Der Abendstern. Gedichte</span>, tr. în colaborare, postfaţa edit., Berlin, 1964; <span class="CharOverride-2">Beiträge zur rumänischen Philologie</span>, Berlin, 1968. <span class="CharOverride-1">Traduceri:</span> Iorgu Iordan, <span class="CharOverride-2">Einführung in die Ges&#173;chich&#173;&#173;te und Methoden der romani&#173;schen Sprachwissenschaft</span>, Berlin, 1962.</p>
			<p class="Heuristica___m_RPR"><span class="CharOverride-1">Repere bibliografice: </span>Cornea, <span class="CharOverride-2">Semnele</span>, <span class="CharOverride-2">237–241</span>;<span class="CharOverride-2"> Kontinuität und Innovation. Studien zur Geschichte der romanischen Sprachforschung vom 17. bis zum 19. Jahrhundert. Festschrift für Werner Bahner zum 70. Geburtstag</span>, îngr. Gerda Hassler și Jürgen Storost, Münster, 1997. &#9;<span class="Semnatura">J.W.</span></p>
			<p class="Heuristica-PRIMUL"><span class="titlu-12">BAICAN, Elie</span><span class="CharOverride-1"> </span>(1845, Crasna, j. Vaslui – 1912, Bucu&#173;rești), culegător de folclor. După școala pri&#173;mară și seminarul absolvit la Huși, urmează Academia din Iași (fosta Academie Mihăileană), Școala Normală de la Trei Ierarhi, iar după 1875 Facultatea de Litere la București. A fost institutor la Iași, timp în care i-a cunoscut pe M. Eminescu, Titu Maiorescu și Ion Creangă, iar între 1892 și 1895 director la o școală primară din Focșani. A colaborat cu anecdote și amintiri la „Timpul”, „Epoca”, „Columna lui Traian”, „Convorbiri lite&#173;rare”, „Sămănătorul”, „Făt-Frumos”. </p>
			<p class="Heuristica-BASE">Prefaţându-i culegerea <span class="CharOverride-2">Literatura populară sau Palavre și anecdote </span>(1882), Eminescu nădăjduia că „autorul lor își va continua lucrarea, în care arată talent și se va sili să dezgroape mai târziu poveștile lui Pepelea, cari sunt fără contestare mai vechi decât aceste ce scăpară din contactul cu străinii”. <span class="CharOverride-1">B.</span> nu va urma însă sfatul poetului, ci va publica câteva credințe și superstiții sub titlul <span class="CharOverride-2">Obiceiuri la români </span>(1884), studiul <span class="CharOverride-2">Limba metaforică sau Graiul cârâitor la români </span>(1892) și trei snoave în versuri în broșura <span class="CharOverride-2">Spânul și omul cu barba roșie</span> (1898). Snoavele date la tipar de el, fără precizarea numelor informatorilor, urmează tematica știută a faceţiilor ce circulau în epocă.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Limba metaforică sau Graiul cârâitor la români</span>, Focșani, 1892. <span class="CharOverride-1">Culegeri:</span> <span class="CharOverride-2">Literatura populară sau Palavre și anecdote</span>, pref. M.E. [M. Eminescu], București, 1882; <span class="CharOverride-2">Obiceiuri la români</span>, București, 1884; <span class="CharOverride-2">Spânul și omul cu barba roșie</span>, București, 1898.</p>
			<p class="Heuristica___m_RPR"><span class="CharOverride-1">Repere bibliografice: </span>Ovidiu Papadima, <span class="CharOverride-2">Folclorul în periodicele lui Hasdeu</span> <span class="CharOverride-2">(</span>„<span class="CharOverride-2">Traian</span>” <span class="CharOverride-2">și</span> „<span class="CharOverride-2">Columna lui Traian</span>”<span class="CharOverride-2">)</span>, SIL, <span class="CharOverride-2">332</span>; Gh. Cardaș, <span class="CharOverride-2">E. Baican</span>, DCL, I, <span class="CharOverride-2">111–113; Dicţ. lit. 1900, 71</span>; Datcu, <span class="CharOverride-2">Dicţ. etnolog.</span>, <span class="CharOverride-2">76</span>; Grațian Jucan, <span class="CharOverride-2">Mihai Eminescu și Elie Baican</span>, DL, 2007, 73. &#9;<span class="Semnatura">I.D. </span></p>
			<p class="Heuristica-PRIMUL"><span class="titlu-12">BAICULESCU, George</span> (1.IV.1900, Rubla, j. Buzău – 6.IX.1972, București), istoric literar, bibliograf, editor. Este fiul Mariei (n. Ștefănescu) și al lui Pavel Băiculescu, învăţător. A urmat școala primară în cătunul natal și apoi la Râmnicu Sărat, unde a făcut și liceul, absolvit în 1921. În ultima clasă răspundea de revista elevilor, „Zori de zi”, și era secretarul societăţii Junimea Culturală. În timpul Primului Război Mondial a fost „cercetaș” și administrator de spital. La București s-a înscris la Facultatea de Litere și Filosofie, pe care a terminat-o în 1925. Se angajase în 1922 la Biblioteca Academiei Române. Lucrând aici mai bine de patru decenii, a parcurs toate treptele ierarhice, de la bibliotecar la șef de sector, șef de secţie și director (1941–1949), iar din 1965 consultant știinţific. A debutat, ca autor de versuri, în „Liga Deșteptarea” (1916) și a continuat să publice în „Universul literar”, „Foaia Râmnicului”, „România nouă”, „Îndrumarea” (Râmnicu Sărat), „Adevărul literar și artistic”, „Foaia tinerimii”, „Ploieștii literari”, „Cele trei Crișuri”, „Convorbiri literare”, „Gândirea”, „Ramuri”, „Năzuinţa” (Craiova), „Revista Fundaţiilor Regale” ș.a., până prin 1933 iscălind și cu pseudonimele Radu Buzescu și George Freamăt. Atras de timpuriu de literatură, face critică literară vreme îndelungată, fiind și membru în redacţiile publicaţiilor „Adevărul literar și artistic” (1923–1926), „Flamura” (1925–1926), „Viaţa literară” (1926) și „Propilee literare” (1926–1929). A tradus din Marţial, La Rochefoucauld, Maurice Maeterlinck, Charles Baudelaire, Alain.</p>
			<p class="Heuristica-BASE">În revista „Izvorașul” (1919–1920) <span class="CharOverride-1">B.</span> va publica cele dintâi articole despre folclor, domeniu care l-a atras în alte câteva rânduri, el fiind și editorul unui florilegiu din lirica populară, <span class="CharOverride-2">Cântece de dragoste din toate ţinuturile locuite de români</span>, apărut în 1924. La „Cele trei Crișuri” a trimis (1930–1934) informaţii despre viaţa literară bucureșteană. În general, critica lui este una de recomandare. Aproape un deceniu, în „Adevărul literar și artistic”, a publicat numeroase recenzii la cărţi românești și străine. Discuta despre Henrik Ibsen, August Strindberg, Julien Benda, Paul Morand, Rabindranath Tagore ș.a., oferind informaţii conștiincioase. Într-o manieră aproape impersonală scria despre Constantin Kiriţescu, Gh. Brăescu, George Mihail Zamfirescu, Ion Agârbiceanu, Perpessicius, Aron Cotruș; despre Tudor Mușatescu, A. Dominic, Mihail Drumeș, D. Gherghinescu-Vania formula observaţii pertinente. Prefera proza și, cu toate că pentru poezie avea o receptivitate îngustă, nu a ezitat să-și spună părerile despre Tudor Arghezi („oribil”), Ion Barbu („halucinaţii”) și Lucian Blaga („absenţa fiorului poetic”). Cu timpul, renunţă la critică și se îndreaptă către explorarea unor zone mai puţin studiate sau chiar necunoscute din istoria literaturii române, vădindu-și formaţia pozitivistă și înclinaţiile filologice. S-a încercat și în investigaţii mai pretenţioase, care presupuneau disocieri subtile; astfel, <span class="CharOverride-2">Horaţiu în literatura română </span>(„Convorbiri literare”, 1939)<span class="CharOverride-2"> </span>cercetează influenţele „de suprafaţă” și cele „de adâncime” ale scriitorului latin asupra lui D. Bolintineanu, A.I. Odobescu și V. Alecsandri. Portretele pe care le-a făcut unor autori români mai vechi (Dimitrie Cantemir) sau mai noi (Andrei Șaguna, St. O. Iosif, Pompiliu Eliade, Ana Conta-Kernbach, Emil Gârleanu, Ioan Paul) au impresionat cu deosebire prin informaţia densă, ireproșabilă pentru vremea când au fost alcătuite. Împreună cu I. Massoff a întocmit, în 1935, o istorie, sumară, a teatrului românesc. Descoperind colecţia revistei „Epoca literară” din 1896, face cunoscută colaborarea, ignorată până atunci, a lui I.L. Caragiale și îi înmănunchează apoi articolele într-un volum (<span class="CharOverride-2">Pagini de proză necunoscută</span>, 1936). Contribuţii documentare a adus și pentru Ion Ghica sau pentru Petre Ispirescu. Cu totul deosebit este meritul lui în stabilirea textului romanului <span class="CharOverride-2">Ciocoii vechi și noi</span>, publicat în două ediţii (1931, 1944), pentru ca în 1957 să editeze întreaga operă a lui Nicolae Filimon, retipărindu-i și proza scurtă, jurnalul de călătorie, cronicile literare și muzicale; ulterior a redactat notele și variantele la primul volum (apărut în 1975) din seria <span class="CharOverride-2">Opere</span>, îngrijită de Mircea Anghelescu. De altfel, <span class="CharOverride-1">B.</span> a fost cel dintâi istoric literar care s-a ocupat îndeaproape și de biografia scriitorului, documentaţia sa rămânând fundamentală. În ediţii de un bun nivel filologic, a mai îngrijit dramele istorice ale lui Alecsandri, opera lui Heliade-Rădulescu și scrierile lui Grigore Alexandrescu. În colaborare, a publicat bibliografii referitoare la scrierile lui N. Bălcescu, V. Pârvan, A.P. Cehov sau la ecouri iberice și hispano-americane în România, precum și o culegere din glosele lui Barbu Lăzăreanu. Cea mai importantă contribuţie a lui <span class="CharOverride-1">B.</span> este însă „descrierea bibliografică” a presei românești din perioada 1907–1918, cuprinsă în volumul al doilea din <span class="CharOverride-2">Publicaţiile periodice românești</span>, elaborat în colaborare cu Georgeta Răduică și Neonila Onofrei (1969). Este o lucrare indispensabilă cercetătorilor de istorie a culturii, așezată în descendenţa studiilor biblio&#173;grafice elaborate de Ioan Bianu.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Teatrul românesc acum o sută de ani</span> (în colaborare cu I. Massoff), pref. Paul I. Prodan, București, 1935; <span class="CharOverride-2">Drama istorică în teatrul lui V. Alecsandri</span>, Craiova, 1937; <span class="CharOverride-2">Ioan Eliade-Rădulescu. Omul și opera</span>, București, 1939; <span class="CharOverride-2">Nicolae Filimon</span>, <span class="CharOverride-2">iniţiatorul romanului românesc</span>, București, 1940; <span class="CharOverride-2">Activitatea folcloristică a lui Nicolae Filimon</span>, București, 1941; <span class="CharOverride-2">Bibliografia scrierilor lui N. Bălcescu</span>, în <span class="CharOverride-2">Articole și referate despre N. Bălcescu</span>, București, 1953; <span class="CharOverride-2">Vasile Pârvan. Biobibliografie</span> (în colaborare), București, 1957; <span class="CharOverride-2">Échos ibériques et hispano–américains en Roumanie</span> (în colaborare), București, 1959; <span class="CharOverride-2">Tchékhov en Roumanie</span> (în colaborare), București, 1960; <span class="CharOverride-2">Biblioteca Academiei Republicii Socialiste România. 1867–1967. Cartea centenarului </span>(în colaborare), pref. Șerban Cioculescu, București, 1968; <span class="CharOverride-2">Publicaţiile periodice românești</span>, vol. II (în colaborare cu Georgeta Răduică și Neonila Onofrei), București, 1969. <span class="CharOverride-1">Culegeri:</span> <span class="CharOverride-2">Cântece de dragoste din toate ţinuturile locuite de români</span>, Cluj, 1924. <span class="CharOverride-1">Ediţii:</span> N. Filimon, <span class="CharOverride-2">Ciocoii vechi și noi</span>, pref. edit., Craiova, 1931; ed. București, 1944, <span class="CharOverride-2">Nenorocirile unui slujnicar</span>, pref. edit., București, 1933, <span class="CharOverride-2">Opere</span>, I–II, pref. G. Ivașcu, București, 1957, <span class="CharOverride-2">Opere</span>, I–II, introd. Mircea Anghelescu, București, 1975–1978 (în colaborare cu Mircea Anghelescu); I.L. Caragiale, <span class="CharOverride-2">Pagini de proză necunoscută</span>, pref. edit., București, 1936; V. Alecsandri, <span class="CharOverride-2">Drame istorice</span>, introd. edit., Craiova, 1937; I. Heliade-Rădulescu, <span class="CharOverride-2">Scrieri literare</span>, introd. edit., Craiova, 1939, <span class="CharOverride-2">Scrieri politice, sociale și linguistice</span>, Craiova, [1942]; Grigore Alexandrescu, <span class="CharOverride-2">Opere complete. Poezii și proză</span>, București, [1940]; Barbu Lăzăreanu, <span class="CharOverride-2">Glose și comentarii de istoriografie literară</span>, București, 1958 (în colaborare cu Ion Crișan).</p>
			<p class="Heuristica___m_RPR"><span class="CharOverride-1">Repere bibliografice: </span>Al. A. Philippide, <span class="CharOverride-2">N. Filimon, „Ciocoii vechi și noi”, ediţie îngrijită și comentată de G. Baiculescu</span>, ALA, 1931, 545; Perpessicius, <span class="CharOverride-2">Opere</span>, V, <span class="CharOverride-2">92–96</span>, IX, <span class="CharOverride-2">215–219</span>; Dan Smântânescu, <span class="CharOverride-2">N. Filimon. „Ciocoii vechi și noi</span>”, „Epoca”, 1933, 1399; Dan Smântânescu, <span class="CharOverride-2">„Teatrul românesc acum o sută de ani”</span>, RP, 1934, 5007; Gh. Vrabie, <span class="CharOverride-2">„Ioan Eliade-Rădulescu</span>”, G, 1939, 7; Perpessicius, <span class="CharOverride-2">Lecturi</span>, <span class="CharOverride-2">302–308</span>,<span class="CharOverride-2"> 406–414</span>; George Muntean,<span class="CharOverride-2"> George Baiculescu</span>, RL, 1972, 38; Theodorescu, <span class="CharOverride-2">Ist. bibl.</span>, <span class="CharOverride-2">passim</span>; Bucur, <span class="CharOverride-2">Istori&#173;ografia</span>, <span class="CharOverride-2">256–257</span>; <span class="CharOverride-2">Dicţ. scriit. rom.</span>, I, <span class="CharOverride-2">150–151</span>. &#9;<span class="Semnatura">D.M.</span></p>
			<p class="Heuristica-PRIMUL"><span class="titlu-12">BAIDAN, Boris</span><span class="CharOverride-1"> </span>(22.X.1912, Vulcănești–Cahul – 4.V.1984, Chișinău), poet. Este fiul lui Emilian Baidan, învăţător. A urmat liceul la Ismail, apoi, între 1934 și 1939, Facultatea de Litere din Iași. Aici a făcut parte din cercul literar Noua Junime, condus de G. Călinescu. Profesor la Tighina, Chișinău și Jura (Râbniţa) până în 1944, lucrează un timp ca asistent al lui Emil Petrovici la Universitatea din Cluj, unde obţine în 1945 titlul de doctor în știinţe filologice. Întors în Basarabia, în 1949 va fi deportat în Siberia. Eliberat abia în 1968, e angajat cercetător la Muzeul Republican de Literatură, apoi traducător la cotidianul „Chișinău”, redactor la <span class="CharOverride-2">Enciclopedia sovietică moldovenească</span>. Pensionat în 1982, se sinucide după doi ani. <span class="CharOverride-1">B.</span> a debutat cu versuri în 1932 la revista „Orientări” (Moinești), continuând să colaboreze la „Viaţa Basarabiei”, „Lumea”, „Bugeacul”, „Însemnări ieșene”, „Itinerar”, „Arhiva” ș.a. În 1940 și-a adunat poeziile în volumul <span class="CharOverride-2">Invitaţie la</span> <span class="CharOverride-2">melancolie</span>.</p>
			<p class="Heuristica-BASE">Un lirism tensionat animă strofele lui <span class="CharOverride-1">B.</span>, înseninate numai de amintirea locurilor copilăriei, de „nălucirile visării”, melancolia sa fiind ușor intelectualizată, provocată și întreţinută de aluzii și iluzii livrești. „Întoarcerea în amintire” este unicul mijloc rodnic de spiritualizare a unei poezii care nu a ajuns să se lămurească și să se desprindă de abstracţiunile inculcate de lecturi. Anumite contribuţii de slavistică, răspândite în reviste, a adus <span class="CharOverride-1">B.</span> prin punerea în circulaţie, la noi, a unei traduceri și a unor interpretări referitoare la poemul medieval <span class="CharOverride-2">Cuvânt despre oastea lui Igor</span>, titlul propus de el fiind <span class="CharOverride-2">Cântarea oștirii lui Igor.</span></p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Al. Papadopol-Calimah și „Cuvânt despre expediţia lui Igor”</span>, Iași, 1939; <span class="CharOverride-2">Invitaţie la melancolie</span>, Chișinău, 1940.</p>
			<p class="Heuristica___m_RPR"><span class="CharOverride-1">Repere bibliografice: </span>Dragomir Petrescu, <span class="CharOverride-2">„Invitaţie la melancolie”</span>, „Bugeacul”, 1939, 5–7; Cimpoi, <span class="CharOverride-2">Ist. lit. Basarabia</span>, <span class="CharOverride-2">144–145</span>; Mănucă, <span class="CharOverride-2">Perspective</span>,<span class="CharOverride-2"> 42–46</span>; Burlacu, <span class="CharOverride-2">Lit. rom. Basarabia</span>, <span class="CharOverride-2">214</span>; <span class="CharOverride-2">Dicţ. Chișinău</span>, <span class="CharOverride-2">23–24</span>; Dan Mănucă, <span class="CharOverride-2">Literatură, identitate și regionalism</span>, Iași, 2012, <span class="CharOverride-2">111–115</span>. &#9;<span class="Semnatura">D.M.</span></p>
			<p class="Heuristica-PRIMUL"><span class="titlu-12">BAISKI, Dușan</span> (11.III.1955, Sânnicolau Mare), prozator, poet, traducător. Este fiul Elenei Baiski (n. Ieftici) și al lui Ștefan Baiski, muncitori. Urmează școala generală la Cenad, apoi cursurile Școlii Profe&#173;sionale Electromotor Timișoara (1970–1973), ale Școlii Populare de Artă din Timișoara (1971–1974); în 1979 va absolvi tot aici Liceul de Filologie–Istorie. Mai târziu va face studii la Open University Business School (Marea Britanie, 1998–1999) și la Information Technology College – ELINF (2006). În Timișoara a fost electrician la Întreprinderea de Aparate Electrice de Măsurat (1973–1991), redactor-șef la săptămânalul „Sindicatul bănățean” (1990), redactor-șef adjunct la săptămânalul „Mercur” (1990). A lucrat ca șef de secţie și la săptămânalul timișorean de informaţie și divertisment „Agenda”. A debutat cu proză <span class="CharOverride-5">sf</span> în „Forum studenţesc” (Timișoara, 1977), iar editorial cu volumul de proză scurtă <span class="CharOverride-2">Averse izolate</span> (1984). Colaborează la mai multe publicaţii din ţară și de peste hotare: „Orizont”, „Paradox”, „Helikon”, „Književni jivot”, „Știinţă și tehnică”, „Renașterea bănăţeană”, „Realitatea bănăţea&#173;nă”, „Banatske novine”, „Feedback”, „Banat”, „Orient latin”, „Timișoara”, „Observator”, „Tribuna tineretului”, „Književna reć”, „Stremljenja”, „agonia.ro”, „literra.eu” ș.a. </p>
			<p class="Heuristica-BASE">Diversitatea preocupărilor lui <span class="CharOverride-1">B.</span> se manifestă și în domeniul propriu-zis al literaturii. Autor al câtorva cărţi de proză, publică în 1990 şi în 2007 poeme în limba sârbă, <span class="CharOverride-2">Ljubav medju senkama </span>și <span class="CharOverride-2">Svada s mastilom.</span> O piesă de teatru, <span class="CharOverride-2">Piața cu paiațe </span>(1994), „comedie balcanică”,<span class="CharOverride-2"> </span>abordează, în registru parodic, problematica socială a tranziţiei postdecembriste. <span class="CharOverride-1">B.</span> ilustrează, cu egală disponibilitate, specia povestirii fantastice și proza <span class="CharOverride-5">sf. </span>Îmbinând parabolicul și raportarea la circumstanţe controlabile, povestirile au un caracter destul de elaborat. Regimului aluziv al naraţiunii i se adaugă o reţea densă de simboluri, de gesturi și apariţii premonitorii, care conferă textelor o coerenţă întâlnită mai curând în cazul unor construcţii romanești. Unitare prin atmosfera crepusculară pe care o evocă, textele-parabolă din <span class="CharOverride-2">Luna și tramvaiul 5</span> (1994) pot fi citite ca o utopie negativă. Drumul personajelor spre un Enad încremenit într-un Ev Mediu decorativ este presărat de avertismente ce prefigurează sfârșitul unei civilizaţii, încheierea unui ciclu al istoriei. O atmosferă ireală, neliniștitoare, un univers în care timpul se dilată ori este de-a dreptul abolit conservă cel mult o umanitate lipsită de liber arbitru, care asistă, impasibilă ori neputincioasă, la repetarea la infinit a acelorași evenimente și întâmplări tragice. Cu o anume insistenţă asupra pitorescului lumii rurale (personaje, limbaj, tramă epică), cele treisprezece povestiri din volumul <span class="CharOverride-2">Păsări pătrate pe cerul de apus </span>(2006) mizează mai puţin pe efectul scos din plasarea protagoniștilor în situaţii limită, cât pe insinuarea fantasticului în derularea unor evenimente banale. Structuri dilematice ori pur și simplu trăind stări de conștiinţă confuze, personajele iau act de existenţa unei ordini onirice, a unei lumi „a misterului, a derizoriului, a absurdului, a irealităţii din spatele a ceea ce numim, în general, și fals, realitate”. <span class="CharOverride-1">B.</span> a tradus câţiva mari scriitori de limbă sârbă din secolul al XX-lea (Miloš Crnjanski, Vuk Drašković ş.a.), precum și, prin intermediul unor versiuni în sârbă, poeţi și prozatori chinezi contemporani.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Averse izolate</span>, Timișoara,1984; <span class="CharOverride-2">Radiografia unui caz banal</span>, Timișoara, 1988; <span class="CharOverride-2">Luna și tramvaiul 5</span>, Timișoara, 1994; <span class="CharOverride-2">Piaţa cu paiaţe</span>, Timișoara, 1994; <span class="CharOverride-2">Război pe internet</span>, Timișoara, 2004; <span class="CharOverride-2">Păsări pătrate pe cerul de apus</span>, Timișoara, 2006; <span class="CharOverride-2">Cenad, pur și simplu</span>, Timișoara, 2009; <span class="CharOverride-2">Cenad. Studii monografice</span>, Timișoara, 2012.<span class="CharOverride-1"> Traduceri</span>: Miloš Crnjanski, <span class="CharOverride-2">Migraţiile,</span> Timișoara, 1991 (în colaborare cu Octavia Nedelcu); Chang Shiang Hua,<span class="CharOverride-2"> Mătase și vin fiert</span>, Timișoara, 1994, <span class="CharOverride-2">Lacrima: Orient și Occident</span>, Timișoara, 2000; Vuk Drašković, <span class="CharOverride-2">Cuţitul</span>, Timișoara, 1995, <span class="CharOverride-2">Consulul rus</span>, Timișoara, 2005; Dragan Dragojlović, <span class="CharOverride-2">Cartea iubirii</span>, Timișoara, 1996 (în colaborare cu Blagoe Ciobotin), <span class="CharOverride-2">Invocarea lui Dumnezeu</span>, Timișoara, 2011 (în colaborare cu Blagoe Ciobotin); <span class="CharOverride-2">Antologie de poezie chineză contemporană</span>, îngr. Zhang Xianghua și Radoslav Pušić, Timișoara, 1996. </p>
			<p class="Heuristica___m_RPR"><span class="CharOverride-1">Repere bibliografice: </span>Mircea Iorgulescu, <span class="CharOverride-2">Existenţa și procedeele</span>, RL, 1989, 29; Ioan Holban, <span class="CharOverride-2">„Radiografia unui caz banal”</span>, CL, 1989, 4; Miomir Todorov, <span class="CharOverride-2">„Radiografia unui caz banal”</span>, „Banatske novine”, 1989, 1; Mandics Gyorgy, <span class="CharOverride-2">„Radiografia unui caz banal”</span>, „Szabad-szo”, 1989, 6; Maria Genescu, <span class="CharOverride-2">Drumul spre Enad</span>, RL, 1994, 9; Octavian Soviany, <span class="CharOverride-2">Istorii insolite</span>, CNT, 1994, 41; <span class="CharOverride-2">Dicţ. Banat</span>, <span class="CharOverride-2">66–68</span>; Ivo Muncian, <span class="CharOverride-2">Scriitori sârbi din România</span>, Timișoara, 2006, <span class="CharOverride-2">213</span>;<span class="CharOverride-2"> </span>Eugen Dorcescu, <span class="CharOverride-2">Dușan Baiski și realismul oniric</span>, „Banat”, 2008, 7. &#9;<span class="Semnatura">L.A. </span></p>
			<p class="Heuristica-PRIMUL"><span class="titlu-12">BAIULESCU, Maria</span> (21.VIII.1860, Brașov – 24.VI.1941, Brașov), poetă, traducătoare. Este fiica Elenei și a lui Bartolomeiu Baiulescu, protopop. Face primele clase în urbea natală, la o școală în limba română, la un liceu german, precum și la un institut francez de domnișoare, continuând să se pregătească în particular. Președintă, din 1906, a Reuniunii Femeilor Române din Brașov, <span class="CharOverride-1">B.</span> – pe atunci directoare a Școlii Industriale – nu-și cruţă eforturile pentru crearea Uniunii Femeilor Române din Ardeal, a cărei lideră este până în 1935, iar apoi „prezidentă de onoare”. Președintă a secţiei feminine a Astrei, vede în săteancă și în orășeancă o chezășie a renașterii morale. Cu traduceri, versuri, proză a colaborat la „Tribuna”, „Universul literar”, „Vatra”, „Dreptatea”, „Epoca”, „Familia”, „Gazeta femeii” ș.a.</p>
			<p class="Heuristica-BASE">Ca scriitoare, profilul acestei feministe cu suflet caritabil rămâne indistinct. <span class="CharOverride-1">B.</span> a debutat, sub pseudonimul gingaș Sulfina, în „Meseriașul român”, cu traduceri din literatura germană și franceză. Scrierile literare, publicate mai întâi în reviste și ziare, le va strânge în volumele <span class="CharOverride-2">Note și impresiuni</span> (1896) și <span class="CharOverride-2">Extaz</span> (1908), de ambiţioasă paletă: eglogă, doină „în formă poporană”, sonet, nocturnă, pastorală, romanţă, aubadă, barcarolă, sonată, baladă, elegie. Deși atentă la melodicitatea frazării, <span class="CharOverride-1">B.</span> nu se prea întâlnește, în stihurile ei, cu lirismul. E sinceră, dar fadă, sensibilă, cadenţându-și însă extazele în debitări sălcii. Abia în „peisagii”, unde figuraţia mitologică e conturată cu o anume graţie, și în versurile de palpit amoros ea accede, ici-colo, la expresivitate. În proză cultivă o manieră în care, printre „reflexiuni” poetice și alte simţitoare „reverii”, se înfiripă și o simbolistică a anotimpurilor. Însemnările de călătorie, presărate cu semne de exclamaţie, denotă curiozitate pentru latura etnografică a locurilor vizitate. Jucate de societăţile de diletanţi, în regia autoarei, câteva compuneri dramatice amalgamează însăilări proprii (printre care <span class="CharOverride-2">Vacanţii</span>, 1903) și localizări (după Juin și Flers, Marc Michel și Eugène Labiche). Ca traducătoare, <span class="CharOverride-1">B.</span> face o figură onorabilă. A tradus, nu fără iscusinţă, din Saltîkov-Șcedrin, Louis de Meurville, H. Bernstein, Ferdinand Freiligrath, Friedrich Schiller, Hermann Sudermann, Shakespeare, Goethe ș.a., multe transpuneri rămânând în pagini de gazetă.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Note și impresiuni</span>, Craiova, 1896; <span class="CharOverride-2">Vacanţii</span>, Brașov, 1903; <span class="CharOverride-2">Extaz</span>, București, 1908; <span class="CharOverride-2">Corespondenţă</span>, îngr. și introd. Ruxandra Moașa Nazare, București, 2001. <span class="CharOverride-1">Traduceri:</span> Marc Michel, Eugène Labiche, <span class="CharOverride-2">Un om buclucaș</span>,<span class="CharOverride-2"> </span>Brașov, 1898; Juin și Flerx, <span class="CharOverride-2">Idil la ţară</span>, Brașov, 1898; Goethe, <span class="CharOverride-2">Hermann și Dorothea</span>, Brașov, 1911.</p>
			<p class="Heuristica___m_RPR"><span class="CharOverride-1">Repere bibliografice: </span>Cornel, <span class="CharOverride-2">Figuri</span>, I,<span class="CharOverride-2"> 149</span>; Ion Gherghel, <span class="CharOverride-2">Goethe în literatura română</span>, I, București, 1931, <span class="CharOverride-2">43</span>,<span class="CharOverride-2"> 79</span>, <span class="CharOverride-2">117–119</span>; <span class="CharOverride-2">Cărturari brașoveni</span>,<span class="CharOverride-2"> 22–23</span>; Elena Dunăreanu, <span class="CharOverride-2">Personalităţi feminine</span>, Sibiu, 1975, <span class="CharOverride-2">11–13</span>; Florin Faifer, <span class="CharOverride-2">Feminista</span>,<span class="CharOverride-2"> </span>CL, 1998, 1; Eugenia Crișan,<span class="CharOverride-2"> Maria Baiulescu, singura femeie colaboratoare la „Enciclopedia română”</span>, T, 2004, 9–10. &#9;<span class="Semnatura">F.F</span><span class="CharOverride-2">.</span></p>
			<p class="Heuristica-PRIMUL"><span class="titlu-12">BALABAN, Mircea E.</span> (13.XII.1905, București – 1.VIII.1971, București), poet, prozator, traducător. Dintre părinţi, Virginia (n. Mănciulescu) și inginerul Emil Balaban, director general al Poștelor și director al Școlii Politehnice, mama lui <span class="CharOverride-1">B.</span> manifestase înclinaţii artistice, fiind absolventă a Conservatorului de Muzică și Artă Dramatică din București. După clasele primare, făcute acasă (cu examene la școala „Clemenţa”), el urmează clasa întâi de liceu la Iași, familia alegând, din cauza războiului, soluţia plecării în refugiu. La revenirea în București, este înmatriculat la Liceul „Gh. Lazăr”. Încă elev, se înscrie la Conservator, la clasa Mariei Filotti. Odată cu încheierea primului an, își ia bacalaureatul, iar la sfârșitul celui de-al doilea obţine un angajament la Teatrul Mic. În 1927, punând punct uceniciei bucureștene, pleacă la Paris, unde va rămâne opt ani, răstimp în care obţine, în 1934, licenţa în litere și filosofie la Sorbona. Viaţa lui de actor pare să înceapă sub bune auspicii. Este primit să studieze, fiind curând și angajat la Théâtre de l’Atélier al lui Charles Dullin, apoi la Théâtre Porte Saint-Martin; a mai jucat mici roluri, sub direcţia lui Louis Jouvet, și la Théâtre Maturins, în trupa lui Georges Pitoëff. Dar, întors în ţară, pe <span class="CharOverride-1">B.</span> nu-l așteaptă decât o carieră mai curând modestă de interpret, îndeosebi în comedie, la Teatrul Naţional din București, Teatrul Nostru, Teatrul Municipal, Teatrul de Comedie, Teatrul Modern, ca și la teatrele naţionale din Craiova și Cluj. A figurat, cu prezenţe episodice, în distribuţia unor filme.</p>
			<p class="Heuristica-BASE">Este, poate, și o nevoie de compensaţie în râvna lui <span class="CharOverride-1">B.</span> de a scrie versuri – dorinţa de a-și pune în relief vocea lirică, alta decât aceea de pe scenă sau de la teatrul radiofonic. Meloman – compune poemul în proză <span class="CharOverride-2">Năluca</span> ascultând un cvartet de Claude Debussy –, el caută să imprime poemelor lui, lucrate într-o tehnică impresionistă, o anume muzicalitate. O calitate, inventivitatea imagistică, elaboraţie a unui diletant preţios, se transformă în contrariul ei, câtă vreme versul pletoric e pândit mereu de facilitate. În „Revue roumaine” (1964–1971) <span class="CharOverride-1">B.</span> a publicat tălmăciri în franceză ale unor scrieri (în versuri sau în proză) aparţinând lui Al. Macedonski, Ion Pillat, Lucian Blaga, V. Voiculescu, Mihai Codreanu, G. Călinescu, Eugen Jebeleanu, Nicolae Labiș, Nichita Stănescu ș.a. În 1970 și 1971 înregistrează versiunea proprie, în limba franceză, a douăzeci și cinci de poeme (<span class="CharOverride-2">Poésie roumaine du XX-ème siècle</span> – Tudor Arghezi, G. Topîrceanu, V. Voiculescu, Ion Pillat, Adrian Maniu) pe un disc, apărut în 1974. Așa cum în 1947, pentru turneul Teatrului Alhambra în Liban și Egipt, tradusese libretul operetei <span class="CharOverride-2">Ţara surâsului</span> de Franz Lehár, în 1965, cu prilejul deplasării Teatrului de Comedie în Franţa, face același lucru cu piesele <span class="CharOverride-2">Umbra</span> de Evgheni Șvarţ și <span class="CharOverride-2">Mușchetarii Măgăriei sale </span>de Ion Lucian. O dramatizare după Jules Verne, <span class="CharOverride-2">O iarnă printre gheţari</span>, a fost transmisă la Radio București. În manuscris, în afara unor tălmăciri de versuri, din românește în franţuzește (de la V. Alecsandri la Tiberiu Utan) și din franţuzește în românește (de la Paul Verlaine la Paul Fort), a lăsat mai multe texte dramatice, câteva dramatizări și două piese scrise în limba franceză; de asemenea, un scenariu cinematografic. Memoriile lui, rămase – cu mici excepţii (câteva pagini au apărut în presă în 1996) – în manuscris, poartă titlul <span class="CharOverride-2">46 de ani de teatru</span>. Câteva poeme alcătuite în franceză susţin partea sentimentală a romanului <span class="CharOverride-2">Al treilea</span> (1943). Un „debut remarcabil”, potrivit aprecierii lui Pompiliu Constantinescu, impresiile lui Perpessicius fiind și ele mai mult decât favorabile. Pe urzeala unei povești de dragoste (Irène și Jacques visează o iubire care să poarte „accentul veșniciei”), <span class="CharOverride-1">B.</span>, ambiţios în intenţiile lui, urmărește să dezvolte tema destinului, eternul „al treilea”, care sfărâmă iluziile și proiectele a doi logodnici aflaţi în pragul vieţii. Jacques, student în sculptură și arhitectură la Paris, este victima unei eredităţi încărcate, care nu va întârzia să răbufnească. Ciclotimic, trecând ușor de la veselie la tristeţe, el suferă de „excitaţie maniacă”; iar „deraierea” lui e prevestită de unele comportări ciudate. Va sfârși ca un „strigoi”, într-un ospiciu, modelând din zăpadă – simbol lejer – o statuie. Detaliile morbide abat romanul în sfera patologiei, speculată într-o anecdotică insistentă, ce dă în vileag lecturile predilecte ale prozatorului. Tentat de analiza psihologică, el nu-și reprimă deloc, în pasajele descriptive, gustul pentru metafora susceptibilă să împânzească liric o naraţiune care, urmând acest făgaș, se diluează treptat.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Al treilea</span>, București, [1943].</p>
			<p class="Heuristica___m_RPR"><span class="CharOverride-1">Repere bibliografice: </span>Al. R. [Al. Raicu], <span class="CharOverride-2">Mircea E. Balaban</span>, „Studio Teatrul Naţional”, 1943–1944, februarie–martie; Pompiliu Constantinescu, <span class="CharOverride-2">„Al treilea</span>”, VRA, 1944, 734; Perpessicius, <span class="CharOverride-2">Opere</span>, XI, <span class="CharOverride-2">33–35</span>; Ion Biberi, „<span class="CharOverride-2">Al treilea</span>”, „Democraţia”, 1945, 31; Camil Petrescu, <span class="CharOverride-2">Mircea Balaban</span>, „Fapta”, 1946, 642; Piru,<span class="CharOverride-2"> Panorama</span>,<span class="CharOverride-2"> 370</span>; Massoff,<span class="CharOverride-2"> Teatr. rom.</span>, VII–VIII, <span class="CharOverride-2">passim</span>; Florin Faifer, <span class="CharOverride-2">Comediantul</span>, CL, 2001, 7. &#9;<span class="Semnatura">F.F.</span></p>
			<p class="Heuristica-PRIMUL"><span class="titlu-12">BALACCIU MATEI, Jana</span> (21.IV.1947, Gogoșari, j. Giurgiu), editoare, traducătoare. Este fiica Eugeniei (n. Dincă) și a lui Leonida Balacciu, funcționar. Urmează la Giurgiu Școala Medie nr. 1 (absolvită în 1965), apoi Facultatea de Limba și Literatura Română a Universității din București (1965–1970), de la terminarea căreia va fi redactor la Editura Enciclopedică Română (devenită în 1975 Editura Științifică și Enciclopedică), apoi cercetător la Institutul de Lingvistică din București (1979–2004), unde își va susține, în 2000, doctoratul în filologie romanică. Debutează în revista „Limba română”, în 1980, și mai colaborează cu traduceri și articole la „Studii și cercetări lingvistice”, „România literară”, „Poesis”, „Barcelona metròpolis” ș.a. În 1976 îi apare prima carte, antologia <span class="CharOverride-2">Calistrat Hogaș interpretat de...</span> În cadrul Institutului de Lingvistică participă, în calitate de coautoare, la proiecte lexicografice concretizate în lucrări de referință: <span class="CharOverride-2">Enciclopedia limbilor romanice</span> (1989; Premiul „Timotei Cipariu” al Academiei Române), <span class="CharOverride-2">Enciclopedia limbii române</span> (2001), am&#173;&#173;be&#173;le coordonate de Marius Sala, <span class="CharOverride-2">Dictionnaire des emprunts latins</span> <span class="CharOverride-2">dans les langues romanes</span>, în coordonarea Sandei Rheinheimer Rîpeanu (2004; Premiul „Timotei Cipariu” al Academiei Române), <span class="CharOverride-2">Dicționarul ortografic, ortoepic și morfologic al limbii române</span>, ediția a doua, revizuită și adăugită, coordonată de Ioana Vintilă-Rădulescu (2005). A mai elaborat, în colaborare cu Rodica Chiriacescu, <span class="CharOverride-2">Dicționar de lingviști și filologi români</span> (1978). La Editura Meronia inițiază, în 1998, colecția „Biblioteca de cultură catalană”. Este membră la Associació Internacional de Llengua i Literatura Catalanes (din 2004). A fost distinsă, la Barcelona, cu premiile „Creu Sant Jordi” (2003), acordat de Guvernul Cataloniei, „Joan Cendrós” (2005), al societății de promovare a culturii catalane Omnium Cultural, și „Josep Maria Batista i Roca” (2008), atribuit de Institut de Projeccio Exterior de la Cultura Catalana. A semnat și Jana Balacciu, Jana Matei.</p>
			<p class="Heuristica-BASE">Realizarea programatică de traduceri din literatura și cultura catalană, pe care o inițiază <span class="CharOverride-1">B.M.</span>, acoperă un teritoriu prea puțin cunoscut în țara noastră. Tălmăcind texte importante, pe o amplă deschidere temporală, de la Ramón Llull (Raimundus Lullus), părintele literelor catalane, la prozatoarea de notorietate europeană Mercé Rodoreda și la scriitori de astăzi, ea se sprijină pe o experiență lingvistică deloc obișnuită, acumulată în decenii de cercetare. Dificultățile asumate, în cazul lui Ramón Llull, țin nu numai de nevoia înțelegerii originalității gândirii sale în epocă, ci și de transpunerea adecvată a caracteristicilor textului (narativ, logic-argumentativ, mistico-poematic), atât în <span class="CharOverride-2">Cartea păgânului și a</span> <span class="CharOverride-2">celor trei înțelepți</span> (cu un final tolerant, reluat peste timp de Lessing în <span class="CharOverride-2">Nathan Înțeleptul</span>), cât și în primul, pare-se, bildungsroman utopic european, <span class="CharOverride-2">Blanquerna</span>. În ceea ce privește literatura modernă și contemporană, scopul urmărit a fost acela de a asigura echilibrul gingaș între echivalările referențiale, spre a nu „trăda” contextul, și recrearea, pe cât posibil, a emoției estetice a originalului. Într-o excelentă limbă românească, cu un acut simț artistic, <span class="CharOverride-1">B.M.</span> transpune strategiile narative moderne la care recurge Mercé Rodoreda, reușind să reconstituie atât monologul interior, care înglobează descrieri, reflecții, dialoguri într-o viziune aproape filmică, al protagonistei din <span class="CharOverride-2">Piața Diamantului</span>, cât și perspectivele diferențiate, adesea contradictorii, din care se încheagă saga de familie a trei generații din <span class="CharOverride-2">Oglinda spartă</span>. Cu aceeași implicare, izbutește, de pildă, recuperarea planurilor spațio-temporale în țesătura complicată a romanului <span class="CharOverride-2">Vocile lui Pamano</span> al prozatorului contemporan Jaume Cabré, de rafinată disponibilitate narativă, la limita între suspans polițist și frescă istorică, scris într-un limbaj nuanțat, bogat, pe alocuri postmodern. Traducătoarea a încercat, de asemenea, să prindă timbrul liric specific al câtorva poeți catalani.</p>
			<p class="Heuristica___mici"><span class="CharOverride-1">Antologii:</span> <span class="CharOverride-2">Calistrat Hogaș</span> <span class="CharOverride-2">interpretat de…</span>, pref. edit., București, 1976. <span class="CharOverride-1">Traduceri:</span> Mercé Rodoreda, <span class="CharOverride-2">Piața Diamantului</span>, pref. trad., București, 1995 (în colaborare cu Xavier Montoliu), <span class="CharOverride-2">Oglinda spartă</span>, pref. trad., București, 2000, <span class="CharOverride-2">Licăr de lună. Antologie de proză scurtă</span>, pref. Fina Llorca Antolín, București, 2003 (în colaborare cu Xavier Montoliu); Miquel Llor<span class="CharOverride-2">, Laura în orașul sfinților</span>, pref. Iolanda Pelegrí, București, 2001; Blai Bonet<span class="CharOverride-2">, Marea</span>, pref. Juan M. Ribeira Llops, București, 2002; Jaume Cabré, <span class="CharOverride-2">Excelență</span>, București, 2002, <span class="CharOverride-2">Umbra eunucului</span>, postfață Elisabeta Lăsconi, București, 2004, <span class="CharOverride-2">Vocile lui Pamano</span>, pref. Marta Nadal, București, 2008; Pere Calders, <span class="CharOverride-2">Mâine în zori, la trei. Antologie de proză scurtă</span>, pref. trad., București, 2003; Carme Riera, <span class="CharOverride-2">Departe, în zarea albastră</span>, București, 2003<span class="CharOverride-2">, Cealaltă jumătate a sufletului</span>, pref. trad., București, 2005; Carles Duarte, <span class="CharOverride-2">Ordit de llum – În urzeala lumii</span>, ed. bilingvă, pref. Susanna Rafart, București, 2006; Ramon Solsona, <span class="CharOverride-2">Cimitir de buzunar</span>, pref. Lavinia Coman, București 2006 (în colaborare cu Lavinia Coman); Armand Puig i Tàrrech, <span class="CharOverride-2">Iisus – un profil biografic</span>, pref. Episcopul Sofronie, București, 2006; Miquel Àngel Riera, <span class="CharOverride-2">Insula Flaubert</span>, pref. Sebastià Perelló, București, 2007; Ram<span class="CharOverride-6">Ó</span>n Llull, <span class="CharOverride-2">Cartea păgânului și a celor trei</span> <span class="CharOverride-2">înțelepți</span>, pref. Armand Puig i Tàrrech, București, 2010, <span class="CharOverride-2">Blanquerna</span>, pref. Joan Santanach i Suñol, București, 2011; Monserrat Abelló, <span class="CharOverride-2">Impulsul sângelui</span>, pref. Oriol Izquierdo, București, 2010 (în colaborare cu Xavier Montoliu); Maria Mercè Marçal, <span class="CharOverride-2">Antologie poetică</span>, pref. Fina Llorca Antolín, București, 2012.</p>
			<p class="Heuristica___m_RPR"><span class="CharOverride-1">Repere bibliografice: </span>Elisabeta Lăsconi [<span class="CharOverride-2">Interviu cu Jana Balacciu Matei</span>], ALA, 2003, 667; Mihai Zamfir, <span class="CharOverride-2">Legendarul război</span>, RL, 2003, 51–52; Rodica Zafiu, <span class="CharOverride-2">DOOM 2</span>, RL, 2005, 23; Xavier Montoliu, <span class="CharOverride-2">Literatura romanesa i </span><span class="CharOverride-2">literatura catalana: quan el desafiament es diu traducció</span>, „Quaderns. Revista de traducció”, 2008, 15; Grete Tartler, <span class="CharOverride-2">Un dialog medieval între culturi</span>, RL, 2011, 41. &#9;<span class="Semnatura">G.Dn.</span></p>
			<div class="_idGenObjectLayout-1">
				<div id="_idContainer015" class="Basic-Graphics-Frame _idGenObjectStyle-Disabled">
					<div id="_idContainer013" class="Basic-Graphics-Frame _idGenObjectStyleOverride-1">
						<p class="Titlu-Nume-H"><span class="titlu-12">BALACI, Alexandru</span></p>
						<p class="Titlu-mic-DATE"> (12.VI.1916, Aurora, j. Mehedinţi – 7.III.2002, București), italienist, traducător, poet.  </p>
					</div>
					<div id="_idContainer014" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="01B_471-530_Baba-Balcanism-web-resources/image/A[1].Balaci1.png" alt="" />
					</div>
				</div>
			</div>
			<p class="Heuristica-PRIMUL">Este fiul Mariei (n. Păvălan) și al lui Constantin Balaci, subofiţer. Termină Colegiul Naţional „Carol I” la Craiova, apoi urmează Facultatea de Litere și Filosofie la Universitatea din București (1934–1938), specializându-se în limba și literatura italiană. Încă elev, debutează la publicaţia craioveană „Înmu&#173;guriri” în 1933, iar ca student, intră în cercul revistei „Cadran”. Custode al Bibliotecii Seminarului de italiană, între 1941 și 1945 e în armată, participând la război. În 1943 își susţine teza de doctorat, <span class="CharOverride-2">Giovanni Pascoli nel neoclassicismo italiano</span> (publicată în 1944), iar din 1947 îmbrăţișează cariera didactică, mai întâi la Academia de Studii Eco&#173;nomice, apoi la Universitatea din București, unde ocupă funcţii pedagogice și de conducere: profesor doctor docent, șef al Catedrei de limbi și literaturi romanice (din 1958), decan la Facultatea de Filolo&#173;gie (1960–1962), prorector (1962–1965). Întrerupte în intervalul 1970–1974, când funcţionează ca director la Accademia di Romania de la Roma, îndatoririle sale didactice sunt dublate de multiple activităţi știinţifice și socioculturale: vicepreședinte al Comite&#173;tului de Stat pentru Cultură și Artă (1965–1969), secretar general al Comisiei Naţionale pentru UNESCO (1965–1972), președinte al Aso&#173;ciaţiei Române pentru Naţiunile Unite (1974–1990), membru în Comi&#173;tetul Executiv al Federaţiei Mondiale pentru Naţiu&#173;nile Unite, vicepreședinte al Uniunii Scriitorilor (1981–1990), deputat în Marea Adunare Naţională (1980–1989) ș.a. Parti&#173;cipă la conducerea revistelor „Studii de literatură universală”, „Secolul 20”, „Caiete critice”, „Viaţa românească” ș.a. Coordo&#173;nează lucrări lexicografice de amploare (<span class="CharOverride-2">Dicţionar italian–român </span>în mai multe ediţii). În 1965 este ales membru corespondent al Academiei, titularizat în 1994. Este distins cu Premiul Învăţământului pentru activitate știinţifică (1964), Premiul Asocia&#173;ţiei Scriitorilor din București (1974), Premiul Special al Uniunii Scri&#173;i&#173;torilor (1986). Instituţii de cultură italiene îi acordă numeroase distincţii, printre care premiile Tor Margana (1971), Etna Taormina (1974) și Circe Sabaudia (1983), titlul de Comandor al Ordinului Meritul Republicii Italiene (1966), Marele Cordon al Ordinului Phönix (Grecia, 1966), iar din partea statului român a primit ordinele „23 August”, Steaua RPR, Steaua RSR, Meritul Cultural ș.a. A fost, din 1993, președinte de onoare al Asociaţiei Culturale România–Italia.</p>
			<p class="Heuristica-BASE">Primele două monografii ale lui <span class="CharOverride-1">B.</span>, <span class="CharOverride-2">Giovanni Pascoli în neoclasicismul italian</span> și <span class="CharOverride-2">Giosuè Carducci</span> (1947), prefigurau deja direcţia fundamentală a preocupărilor – istoria literaturii italiene. La intervale relativ scurte, publică apoi, între 1958 și 1968, patru volume sub titlul <span class="CharOverride-2">Studii italiene</span>. Problematica diversă și personalităţile avute în vedere acoperă evoluţia literaturii italiene de la Dante până în vremea noastră. Pentru decriptarea sensurilor operei, <span class="CharOverride-1">B.</span> folosește predilect demersul impresionist și pe cel al criticii istoriste, la care se adaugă, în formularea judecăţilor estetice, și alte metode critice, cele sociopsiho-biografice, printre altele. Stilul nu evită metafora temperată, atestând implicarea uneori puternică, dominantă chiar, a emoţionalităţii, turnată însă mai totdeauna în expresii calme. <span class="CharOverride-1">B. </span>tinde frecvent spre cuprinderea monografică, modalitate de studiu cu largi posibilităţi analitico-explicative, demonstrând preferinţa statornică pentru imaginea unei personalităţi reprezentative, și numai implicit a unui aspect tematist, a unui curent sau a unei epoci. Monografiile punctează momente de rezonanţă universală în evoluţia literelor italiene. Precedate mai totdeauna de investigaţii parţiale, publicate în revistele de specialitate sau în <span class="CharOverride-2">Studii italiene</span>, ele conţin împliniri nuanţate faţă de cercetările anterioare, exegetul străduindu-se de fiecare dată să pătrundă în esenţa operei pentru a-i desluși sensurile durabile și consonanţele contemporane specifice. Criteriile de apreciere se identifică aproape cu dezideratele exprimate de Dante în <span class="CharOverride-2">Divina Comedie</span>: poetul a fost ales să spună adevărul în chip nonconformist, opera este reprezentarea integrală a vieţii, iar la făurirea ei participă cerul și pământul, altfel spus, realitatea și fantezia poetică. Istoricul literar se îndreaptă spre creatorii de prim rang. Marilor precursori ai Renașterii italiene le consacră câte un volum: <span class="CharOverride-2">Dante Alighieri</span> (1966), <span class="CharOverride-2">Francesco Petrarca</span> (1968) și <span class="CharOverride-2">Giovanni Boccaccio</span> (1976), evidenţiind contribuţia fiecăruia la cultura umanităţii. Opera dantescă este plasată în contextul ascensiunii „stării a treia”, Petrarca reprezintă prima conștiinţă de sine a lumii moderne, conștiinţă scindată între stereotipurile a două culturi, clericală și laică, în vreme ce Boccaccio e socotit al doilea mare umanist italian. Urmează câteva monografii despre scriitorii renascentiști, mai întâi Niccolò Machiavelli (1969), comentat pozitiv până și în machiavelismul înţeles ca doctrină, și apoi Lodovico Ariosto (1974) – o adevărată sinteză a Renașterii literare. Lor li se va adăuga Torquato Tasso (1982). Tinzând să acopere toate epocile și curentele importante, interesul cercetătorului stăruie mai îndelung, cu un scurt popas în secolul Luminilor cu <span class="CharOverride-2">Vittorio Alfieri</span> (1989), asupra romantismului, monografiile <span class="CharOverride-2">Giacomo Leopardi</span> (1972) și <span class="CharOverride-2">Alessandro Manzoni</span> (1974) circumscriind două din personalităţile proeminente ale curentului. Spirit magnific, etern agitat, romantic lucid, Leopardi este întrecut – crede <span class="CharOverride-1">B.</span> – de Manzoni prin experienţa trăirii pe întregul arc risorgimental și printr-o concepţie constructivă a vieţii. Intelectual sensibil, de vastă cultură, exegetul își sprijină afirmaţiile pe apropieri comparative, fertile în sugestii, cu aria altor mari literaturi, operând diferenţieri și ierarhizări valorice în cazuri nu o dată complexe. Estetica dificilă a lui Ugo Foscolo, de pildă, este fixată între romantism și neoclasicism, revigorarea poeticilor antice înglobându-i nuanţat pe Carducci și pe Pascoli, cel din urmă decadentist prin excelenţă. Ordonate cronologic, studiile monografice sunt scrise într-un stil cu acuzate valenţe poematice, agreând frecvent paradoxul. Fibra lirică a autorului vibrează profund la stimulii operei, dar formaţia clasicistă temperează expresia verbală. Expunerea avansează calm pe spaţiul întins al analizelor, coagulându-se uneori în pledoarii strânse, dirijate lucid spre finalitatea demonstraţiei de idei. Rare interogaţii aparent patetice și afirmaţii aproape sentenţioase indică un retorism strunit. Totul capătă culoare și relief, întreţesând biografia scriitorului cu contextul istoric, ocazie de a reconstitui convingător împrejurări istorice, destinul unor idei și al oamenilor. Spaţiile dintre marile personalităţi, mai puţin ori deloc reprezentate, sunt investigate în <span class="CharOverride-2">Studii italiene</span>. Aproape că nu există problemă, scriitor sau operă mai importantă care să nu fi intrat în câmpul atenţiei lui <span class="CharOverride-1">B.</span> De la școala siciliană la literatura Italiei contemporane, istoricul literar parcurge o arie întinsă, punctând contribuţiile de referinţă. Unele probleme vor fi reluate și în <span class="CharOverride-2">Studii și note literare</span> (1979). Se reface astfel întreaga devenire a literaturii italiene, din perspectiva unei estetici constant realiste. Dispunerea acestui material polimorf într-o curgere temporal coerentă, în scopul elaborării unei panorame, este anunţată de cele două volume din <span class="CharOverride-2">Storia della letteratura italiana</span> (1962), mijlocită și de <span class="CharOverride-2">Sinteze</span> <span class="CharOverride-2">umaniste</span> (1984). Poeziile din placheta de debut, <span class="CharOverride-2">Dolores </span>(1941), juvenile notaţii sentimentale, ori impresiile de călătorie din <span class="CharOverride-2">Jurnal italian</span> (1973) și, mai apoi, din <span class="CharOverride-2">Itinerare paralele</span> (1981), impregnate și stilistic de măreţia copleșitoare a istoriei, culturii și geologiei traseelor parcurse, indică înclinaţii complementare. Traducerile (unele în colaborare cu soţia sa, Anca Balaci) și intervenţiile publicistice completează activitatea italienistului.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Dolores</span>, București, 1941; <span class="CharOverride-2">Giovanni Pascoli în neoclasicismul italian</span>, București, 1944; <span class="CharOverride-2">Giosuè Carducci</span>, București, 1947; <span class="CharOverride-2">Studii italiene</span>, I–IV, București, 1958–1968; <span class="CharOverride-2">Storia della letteratura italiana</span>, I–II, București, 1962; <span class="CharOverride-2">Dante Alighieri</span>, București, 1966; <span class="CharOverride-2">Francesco Petrarca</span>, București, 1968; <span class="CharOverride-2">Niccolò Machiavelli</span>, București, 1969; <span class="CharOverride-2">Giacomo Leopardi</span>, București, 1972; <span class="CharOverride-2">Jurnal italian</span>, București, 1973; <span class="CharOverride-2">Lodovico Ariosto, contemporanul nostru</span>, București, 1974; <span class="CharOverride-2">Alessandro Manzoni (Monografia unei vieţi și a unei capodopere)</span>, București, 1974; <span class="CharOverride-2">Giovanni Boccaccio,</span> București, 1976; <span class="CharOverride-2">Ugo Foscolo</span>, București, 1978; <span class="CharOverride-2">Studii și note literare</span>, București, 1979; <span class="CharOverride-2">Mantegna</span>, București, 1980; <span class="CharOverride-2">Itinerare paralele</span>, București, 1981; <span class="CharOverride-2">Tiepolo</span>, București, 1982; <span class="CharOverride-2">Torquato Tasso</span>, București, 1982; <span class="CharOverride-2">Sinteze umaniste</span>, București, 1984; <span class="CharOverride-2">Luigi Pirandel&#173;lo</span>, București, 1986; <span class="CharOverride-2">În fluxul spiritualităţii</span>, București, 1987; <span class="CharOverride-2">Vittorio Alfieri</span>, București, 1989; <span class="CharOverride-2">Pictori veneţieni în secolul al XVII-lea</span>, București, 1998. <span class="CharOverride-1">Ediţii:</span> Dante Aligieri, <span class="CharOverride-2">Divina Comedie</span>, I–III, tr. George Coșbuc, introd. edit., 1954–1957; <span class="CharOverride-2">Divina Comedie</span>, I–III, tr. Eta Boeriu, introd. edit., București, 1982.<span class="CharOverride-1"> Traduceri: </span>Molière, <span class="CharOverride-2">Preţioasele ridicole</span>, în Molière, <span class="CharOverride-2">Opere</span>, I, îngr. și pref. N.N. Condeescu și Valentin Lipatti, București, 1955; Silvio Micheli, <span class="CharOverride-2">Adevărul</span>, București, 1955; Vasco Pratolini, <span class="CharOverride-2">Metello</span>, pref. trad., București, 1957; Alessandro Manzoni, <span class="CharOverride-2">Logodnicii</span>, București, 1961; Giuseppe Ungaretti, <span class="CharOverride-2">Poezii</span>, București, 1963 (în colaborare cu M.R. Paraschivescu), <span class="CharOverride-2">Carnetul bătrânului</span>, București, 1981; Luigi Pirandello, <span class="CharOverride-2">Șalul negru</span>, București, 1966; Goffredo Parise, <span class="CharOverride-2">Crematoriul din Viena</span>, București, 1973; Paolo Monelli, <span class="CharOverride-2">O aventură în secolul</span> <span class="CharOverride-2">întâi</span>, I–II, București, 1977 (în colaborare cu Anca Balaci); Renato Pestriniero, <span class="CharOverride-2">Cuibul de</span> <span class="CharOverride-2">dincolo de umbră</span>, București, 1993 (în colaborare cu Anca Balaci); Anna Rinonapoli, <span class="CharOverride-2">Cavalerii lui Tau</span>, București, 1993 (în colaborare cu Anca Balaci).</p>
			<p class="Heuristica___m_RPR"><span class="CharOverride-1">Repere bibliografice: </span>Perpessicius, <span class="CharOverride-2">Opere</span>, IX, <span class="CharOverride-2">301–303</span>; Mincu, <span class="CharOverride-2">Critice</span>, II, <span class="CharOverride-2">259−262</span>; Michaela Șchiopu, „<span class="CharOverride-2">Alessandro Manzoni”</span>,<span class="CharOverride-2"> </span>„Synthesis”, 1974, 1; Piru, <span class="CharOverride-2">Reflexe</span>,<span class="CharOverride-2"> 49–54</span>; Andreea Roman, <span class="CharOverride-2">Afinităţile și opţiunile unui italienist</span>, SXX, 1977, 6; Dan Grigorescu, <span class="CharOverride-2">Giuseppe Ungaretti, „Carnetul bătrânului”</span>, CNT, 1981, 29; Felea, <span class="CharOverride-2">Prezenţa</span>,<span class="CharOverride-2"> 145–149</span>; Ierunca, <span class="CharOverride-2">Dimpotrivă</span>,<span class="CharOverride-2"> 177–181</span>; <span class="CharOverride-2">Dicţ. scriit. rom.</span>, I, <span class="CharOverride-2">151–154</span>; Velea, <span class="CharOverride-2">Universaliști</span>,<span class="CharOverride-2"> 100–108</span>; Marin Mincu, <span class="CharOverride-2">Un aristocrat</span>, LCF, 2002, 11; Mihai Zamfir, <span class="CharOverride-2">Balaci</span>, RL, 2002, 12; Simion, <span class="CharOverride-2">Fragmente</span>, V, <span class="CharOverride-2">121–122</span>; Florea Firan, <span class="CharOverride-2">Alexandru Balaci</span>, „Scrisul românesc”, 2009, 9; <span class="CharOverride-2">Un secol de italienistică la București</span>, vol. II: <span class="CharOverride-2">O catedră centenară</span>, coordonatori Doina Condrea Derer și Hanibal Stănciulescu, București, 2011, <span class="CharOverride-2">183–198.</span> &#9;<span class="Semnatura">S.V.</span></p>
			<div class="_idGenObjectLayout-1">
				<div id="_idContainer018">
					<div id="_idContainer016" class="Basic-Text-Frame">
						<p class="Titlu-Nume-H"><span class="titlu-12">BALACI, Anca</span> </p>
						<p class="Titlu-mic-DATE">(14.II.1932, București), prozatoare, traducătoare. </p>
					</div>
					<div id="_idContainer017" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="01B_471-530_Baba-Balcanism-web-resources/image/Balaci_AncSa.jpg" alt="" />
					</div>
				</div>
			</div>
			<p class="Heuristica-PRIMUL">Este fiica Mariei (n. Paraipan) și a lui Minodor Udișteanu, avocat. A absolvit Facultatea de Filo&#173;logie, secţia limbi clasice, a Universităţii din București (1954). A fost profesoară la Academia Militară (1954–1957), redactor și șef de secţie la Editura Știinţifică (1954–1969), asistentă la Catedra de filologie clasică a Universităţii din București (1965–1967). Este membră a Academiei Interna&#173;ţionale de Propagandă Culturală de la Roma. A debutat în 1961 ca traducătoare, domeniu în care s-a afirmat de-a lungul anilor prin numeroase transpuneri din limbile franceză și italiană, multe sub numele Anca Udișteanu, iar câteva realizate în colaborare cu soţul său, Alexandru Balaci. </p>
			<p class="Heuristica-BASE">În 1965 <span class="CharOverride-1">B.</span> publică <span class="CharOverride-2">Mic dicţionar de mitologie greacă și latină</span>, volum apărut în ediții succesive, gândit ca lucrare de popularizare, cu informaţii concentrate. În acest scop, autoarea a efectuat o selecţie în multitudinea de variante ale unor legende și mituri, prezentându-le pe cele mai cunoscute, într-o concepţie unitară, cu trimiteri eficiente de la un articol la altul. Bună cunoscătoare a lumii antice, scrie și câteva volume de povestiri mitologice și evocări istorice. <span class="CharOverride-2">Pygmalion</span> (1969), <span class="CharOverride-2">Povestiri de pe</span> <span class="CharOverride-2">Mediterana</span> (1976), <span class="CharOverride-2">Urechile lui Midas</span> (1979) și <span class="CharOverride-2">Clelia</span> (1983) reunesc într-o viziune epică personală secvenţe esenţiale ale mitologiei sau momente istorice nimbate de legendă, cu intenţia de a le face cunoscute și a le apropia de sensibilitatea omului modern. Povestirile sunt însoţite de comentarii explicative care le asigură accesibilitatea. Jurnale ale unui călător format în liniștea bibliotecilor, <span class="CharOverride-2">Cetăţi și himere</span> (1975) și <span class="CharOverride-2">Pelerin la templul Lunii</span> (1990) vădesc deopotrivă sensibilitate și capacitate imaginativă. În locuri încărcate de istorie <span class="CharOverride-1">B.</span> descoperă semnificaţii noi, meditând la succesiunea civilizaţiilor, propunând trimiteri la istoria artelor, știinţei, filosofiei, dar, mai ales, evocând o atmosferă vie, mereu alta. Doar aparent pe linia preocupărilor pentru mitologie, <span class="CharOverride-2">Vacanţă în Olimp</span> (1981) este un roman plasat în contemporaneitate, la malul Mării Negre, în staţiunea Olimp. Personajele, oameni din felurite medii sociale, se încadrează într-o atmosferă de vacanţă, asumându-și mentalitatea ludicului. Ambiguitatea din titlu sugerează dorinţa lor de evadare într-un vis de fericire. Cu o mișcare narativă naturală și alertă, scriitoarea își urmărește alternativ eroii, intersectându-le poveștile într-un mod nu întotdeauna verosimil. Cartea este convingătoare în primul rând prin atmosferă și atrage prin amestecul de căldură și umor. În <span class="CharOverride-2">Drum bun, Simina! </span>(1987) personajul-narator rememorează dragostea pentru o femeie acum iremediabil pierdută. El scrie o carte despre controversata personalitate a lui Seneca și, fără să-și dea seama, ficţiunea pe care o construiește capătă întâietate în faţa propriei sale povești de dragoste. Roma secolului I este mai reală pentru el decât existenţa alături de Simina, întruchipare a spontaneităţii și a purităţii neatinse de livresc. Inserţia citatelor din gânditorul antic nu oferă numai un interesant decupaj narativ, ci revelează sensul final al romanului: singurătatea asumată cu luciditate de scriitorul împărţit între obsesia cărţii sale și iubirea pentru Simina este resimţită cu o durere similară sacrificiului stoic. Acţiunea romanului <span class="CharOverride-2">Nefertiti</span> (2001), fără îndoială opera de căpetenie a autoarei, se petrece în Egiptul antic, în secolul al XIV-lea î.H., pe timpul celei de-a XVIII-a dinastii, când a avut loc reforma religioasă a lui Ahnaton, supranumit și „faraonul eretic”. Cartea, vădind o impresionantă documentare în domeniul egiptologiei, conturează identitatea reginei Nefertiti, cunoscută doar datorită frumuseţii ei, dar care a fost, mai mult decât soţul său, Ahnaton, adevărata susţinătoare a reformei: deosebit de inteligentă și abilă, rapidă în hotărâri și eficientă în acţiuni, știind să domine, în egală măsură, trădarea celor apropiaţi, oscilaţiile adepţilor, atacurile perfide venite atât din interior, cât și din exterior. Povestea de dragoste dintre atât de încercata regină și Tutmosis, marele sculptor al imperiului, cel care a imortalizat-o în nenumărate ipostaze transmise posterităţii, apare însoțită de bogăția, adesea în exces, a informațiilor despre civilizația egipteană. Ele pătrund în narațiune cât mai aproape de realitatea istorică, densă, descriptivă, cu accentul pus pe amănunt (ceremonial, mentalități, texte lirice și ritualuri, religii cu multiplele reprezentări ale regiunii, locuri sacre), acestea fragmentând și îndepărtând personajele de cadrele narative. Cunoașterea livrescă a mediului adaugă epicii din <span class="CharOverride-2">Nefertiti</span> un nivel enciclopedic și chiar necesitatea consultării unui dicționar al civilizației vechi egiptene pentru călătoria prin hățișul de locuri și personaje. <span class="CharOverride-1">B.</span> a publicat în Italia eseuri (în volumele <span class="CharOverride-2">Concerto di</span> <span class="CharOverride-2">colori e luce</span> și <span class="CharOverride-2">Cultura e promozione umana</span>, 1997) și schiţe (în revista „Incontri”).</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Mic dicţionar de mitologie greacă și latină</span>, București, 1965; <span class="CharOverride-2">Pygmalion</span>, București, 1969; <span class="CharOverride-2">Cetăţi și himere</span>, București, 1975; <span class="CharOverride-2">Povestiri de pe</span> <span class="CharOverride-2">Mediterana</span>, București, 1976; <span class="CharOverride-2">Urechile lui Midas</span>, București, 1979; <span class="CharOverride-2">Vacanţă în Olimp</span>,<span class="CharOverride-2"> </span>București, 1981; <span class="CharOverride-2">Clelia</span>, București, 1983; <span class="CharOverride-2">Drum bun, Simina!,</span> București, 1987; <span class="CharOverride-2">Pelerin la templul Lunii</span>, București, 1990; <span class="CharOverride-2">Taina muntelui de alabastru</span>, București, 1991; <span class="CharOverride-2">Nefertiti</span>, București, 2001. <span class="CharOverride-1">Traduceri:</span> Louis Antoine de Bougainville, <span class="CharOverride-2">Călătorie în jurul lumii</span>, București, 1961; Constancia de la Mora, <span class="CharOverride-2">Mândra Spanie</span>, București, 1963; Antoine de Saint-Exupéry, <span class="CharOverride-2">Micul prinţ,</span> București, 1964; Ferdinand Lallemand, <span class="CharOverride-2">Pytheas. Însemnări de călătorie</span>, București, 1965; José Cabanis, <span class="CharOverride-2">Jocurile nopţii</span>. <span class="CharOverride-2">Hărţile timpului</span>. <span class="CharOverride-2">Bătălia de la</span> <span class="CharOverride-2">Toulouse</span>, pref. I. Vitner, București, 1969; Pierre Mac Orlan, <span class="CharOverride-2">Bandera.</span> <span class="CharOverride-2">Suflete în ceaţă</span>, pref. Al. Sincu, București, 1972; Jean Orieux, <span class="CharOverride-2">Talleyrand – sfinxul neînţeles</span>, pref. Camil Mureșan, București, 1974 (în colaborare cu Leonard Altbuch și Gh. Popescu-Telega); Paolo Monelli, <span class="CharOverride-2">O aventură în secolul întâi</span>, I–II, București, 1977 (în colaborare cu Alexandru Balaci); Henry de Monfreid, <span class="CharOverride-2">Cimitirul elefanţilor</span>, București, 1979; Antonio Spinosa, <span class="CharOverride-2">Tiberiu, împăratul care nu iubea Roma</span>, București, 1992; Renato Pestriniero, <span class="CharOverride-2">Cuibul de dincolo de</span> <span class="CharOverride-2">umbră</span>, București, 1993 (în colaborare cu Alexandru Balaci); Anna Rinonapoli, <span class="CharOverride-2">Cavalerii lui Tau</span>, București, 1993 (în colaborare cu Alexandru Balaci).</p>
			<p class="Heuristica___m_RPR"><span class="CharOverride-1">Repere bibliografice: </span>Constantin Ţoiu, <span class="CharOverride-2">„Cetăţi și himere”</span>, RL, 1975, 23; Constantin Crișan, <span class="CharOverride-2">Un voiaj</span> <span class="CharOverride-2">liric</span>, ST, 1976, 4; Virgil Mazilescu, <span class="CharOverride-2">„Povestiri de pe Mediterana”</span>, RL, 1977, 30; Vladimir Simon, „<span class="CharOverride-2">Urechile lui</span> <span class="CharOverride-2">Midas”</span>,<span class="CharOverride-2"> </span>RL, 1980, 30; Emil Manu, „<span class="CharOverride-2">Vacanţă în Olimp”</span>,<span class="CharOverride-2"> </span>RL, 1981, 36; Emil Manu, <span class="CharOverride-2">„Clelia”, evocări din istoria legendară</span> <span class="CharOverride-2">a Romei</span>,<span class="CharOverride-2"> </span>RL, 1984, 35; Andreea Vlădescu Lupu, <span class="CharOverride-2">Romanul iubirilo</span>r <span class="CharOverride-2">crepusculare</span>, RL, 1987, 25.; <span class="CharOverride-2">Dicţ. scriit. rom.</span>,<span class="CharOverride-2"> </span>I, <span class="CharOverride-2">154–156.</span> &#9;<span class="Semnatura">Il.C.</span></p>
			<p class="Heuristica-PRIMUL"><span class="titlu-12">BALADĂ</span><span class="titlu-12 CharOverride-4">,</span> specie a epicii folclorice, în versuri. Termenul a fost introdus de V. Alecsandri, în 1852, în culegerea sa <span class="CharOverride-2">Poezii poporale. Balade (Cântice</span> <span class="CharOverride-2">bătrânești) adunate și îndreptate</span>, substituindu-l denumirilor populare „cântec bătrânesc”, „cântec haiducesc” sau „cântec vitejesc”. În Europa apuseană <span class="CharOverride-1">b.</span> însemna iniţial o formă fixă a poeziei lirice, cântată în timpul dansului. Mai târziu ea a denumit cântecul epic popular, dar și o poezie cultă, cu sau fără formă fixă. În folcloristica românească termenul înglobează, în accepţiunea sa tradiţională, întregul cântec epic, adică: <span class="CharOverride-1">b.</span> propriu-zisă (sau nuvelistică), cântecele epice de vitejie, de haiducie, cele istorice și cele despre întâmplări contemporane. Astfel, atât <span class="CharOverride-2">Soarele și Luna</span>,<span class="CharOverride-2"> Meșterul Manole</span>, <span class="CharOverride-2">Mioriţa</span>, cât și <span class="CharOverride-2">Miu Cobiul</span>,<span class="CharOverride-2"> Corbea</span>,<span class="CharOverride-2"> Toma Alimoș</span>, <span class="CharOverride-2">Novăceștii</span>,<span class="CharOverride-2"> Miu Haiducul</span> intră în categoria <span class="CharOverride-1">b.</span> Spre deosebire de cântecul liric, <span class="CharOverride-1">b.</span> este întotdeauna destinată unor auditori care, cel mai adesea, cunosc acţiunea și îl corectează pe interpret de câte ori este cazul. Întrunirile prilejuite de șezători, târguri, nunţi, cumetrii sau hramuri sunt cele mai propice pentru expunerea, uneori în sute de versuri, a unor întâmplări mai vechi sau mai recente. Caracterul public înlesnește și implicarea unor tendinţe moralizatoare sau de stimulare a eroismului, principala ei funcţie fiind cea social-educativă. În folclorul românesc <span class="CharOverride-1">b.</span> cunoaște trei forme de existenţă distincte. Una, cu desfășurare amplă, este cea inspirată de fapte eroice din istorie, expuse într-un stil retoric, cu multe hiperbole și repetiţii. Ea este cântată de obicei de lăutari cu acompaniament de instrumente muzicale (cimpoi, fluier, vioară, cobză sau ţambal). Pasajele cântate pe o melopee liberă, silabică, deschisă improvizaţiei, alternează cu versuri recitate și cu interludii instrumentale. Sub această formă, specia este încă vie în Oltenia și Muntenia, iar în secolul al XIX-lea a fost atestată și în sudul Moldovei. <span class="CharOverride-1">B.</span> nuvelistică, de o mai mică întindere, are un caracter liric mai pronunţat și este cântată de ţărani. Este răspândită în Transilvania și în nordul Moldovei și circulă pe melodii de cântec sau chiar de doină (în Maramureș). <span class="CharOverride-1">B.</span> cu funcţie de colindă (în Transilvania) sau de plugușor (în Moldova) este adaptată funcţiilor specifice acestor specii. În timp ce în <span class="CharOverride-1">b.</span> naraţiunea reprezintă un scop în sine, în colindă naraţiunea este un pretext pentru realizarea unui scop ritualic. Din această diferenţiere funcţională rezultă tratarea și dezvoltarea diferită a acelorași motive în cele două specii. În colindă acţiunea este de obicei redusă la datele esenţiale. Atunci când se recurge la un text de <span class="CharOverride-1">b.</span> pentru îndeplinirea funcţiei de colindă, acesta este mult scurtat, uneori degradat. Când este urată, textul se conservă mai bine, căci și plugușorului îi este proprie desfășurarea amplă a naraţiunii. Mutaţiile funcţionale ale unor texte nu sunt determinate numai de modalitatea comună de expunere (naraţiunea), ci și de conţinut. În unele împrejurări se face apel la <span class="CharOverride-1">b.</span> numai pentru că are un subiect adecvat într-o anume situaţie. În timpul desfășurării nunţilor poate dobândi chiar o funcţie de cântec ritual (<span class="CharOverride-2">Moșneag bătrân</span> se cântă la socru, iar <span class="CharOverride-2">Letin bogat</span> la nun), stabilindu-se o oarecare corespondenţă între personaje și participanţii la ceremonie. Cu basmul, ca și cu legenda, <span class="CharOverride-1">b.</span> are comune multe motive, eroi și mijloace artistice. Interferenţele cu cântecul liric sunt multiple și se produc în dublu sens, încât a fost necesară recunoașterea existenţei unei subspecii: cântecul lirico-epic. Fie că dezvoltă un motiv liric, fie că o <span class="CharOverride-1">b.</span> a fost liricizată (acestui proces i se supun mai ales textele despre relaţiile familiale), cântecul lirico-epic împrumută, de obicei, melodia cântecului liric. Se pare că preferinţele se îndreaptă tot mai mult spre cântecul lirico-epic. Mijloacele de realizare artistică specifice speciei sunt fraza amplă, aglomerarea de epitete, hiperbola, îmbinarea de formule stereotipe cu creaţia spontană, monorima și stilul oratoric.</p>
			<p class="Heuristica-BASE">Asupra epocii și mediului în care a apărut <span class="CharOverride-1">b.</span> au fost emise păreri contradictorii. Geneza unor tipuri sau motive s-a confundat adeseori cu geneza genului însuși. Chiar dacă unele subiecte, cum ar fi cele haiducești, datează din orânduirea feudală, nu se poate afirma că specia a apărut în această etapă istorică. Originea mult mai îndepărtată în timp a eposului este probată de existenţa <span class="CharOverride-1">b.</span> mitico-fantastice (cum ar fi <span class="CharOverride-2">Soarele și</span> <span class="CharOverride-2">Luna</span>). Cât privește probabila apariţie la Curtea feudală, de unde ar fi fost preluată de lăutari și folclorizată, ideea poate fi acceptată numai în cazul textelor cu subiecte din viaţa de Curte: <span class="CharOverride-2">Dobrișan</span>,<span class="CharOverride-2"> Vartici</span>,<span class="CharOverride-2"> Radu Calomfirescu.</span> <span class="CharOverride-1">B.</span> românească nu poate fi doar rod al unei influenţe străine, fie ea balcanică sau apuseană, deși există interferenţe, chiar un fond comun de motive în folclorul ţărilor balcanice. Se cunosc teme baladești de circulaţie europeană sau mai largă, adaptate la specificul naţional, care pot fi explicate prin poligeneză sau prin migraţia motivelor. Unele motive sunt răspândite pe zone mai restrânse (spaţiul balcanic, de pildă) sau numai într-o singură cultură. Specific românești sunt <span class="CharOverride-2">Mioriţa</span>, <span class="CharOverride-2">Dolca</span>, <span class="CharOverride-2">Pintea</span> ș.a. Spre deosebire de literatura occidentală cvasifolclorică a minnesingerilor și meistersingerilor, a truverilor și trubadurilor, <span class="CharOverride-1">b.</span> românească este neîndoielnic izvorâtă din mediul popular, iar faţă de creaţiile nordicilor, de o pronunţată factură magico-religioasă, ea este laică. <span class="CharOverride-1">B.</span> a consemnat evenimente istorice sau întâmplări reale, dar acestea fiind transfigurate artistic și circulând pe cale orală, adevărul istoric este adesea denaturat, uneori apar anacronisme, contaminări cu legenda sau cu mitul. Într-o epocă dominată de mentalitatea mitică, când realitatea însăși era percepută ca atare, s-a zămislit stratul cel mai vechi al speciei, acela cu un conţinut fantastic. În <span class="CharOverride-1">b.</span> fantastică, într-un prim stadiu, se dezvoltă teme legate de nesocotirea unor interdicţii și consecinţele ei nefaste. Odată cu apariţia unei atitudini eroice în faţa forţelor naturii, aici apar confruntări dramatice. De la conflictele cu monștrii s-au putut dezvolta în text conflicte sociale sau naţionale, în cântecele vitejești, haiducești sau istorice. Gândirea mitică odată depășită, din primul strat au luat naștere <span class="CharOverride-1">b.</span> nuvelistice, fie prin evoluţia de la fantastic spre real, fie prin înscrierea unor teme noi în tiparul arhaic. În clasificarea textelor s-au avut în vedere unul sau mai multe criterii (tematica, determinarea istorică, tipul de relaţii sociale reflectate etc.), de unde și varietatea categoriilor, G. Dem. Teodorescu, printre primii la noi, împărţindu-le în solare și superstiţioase, istorice, haiducești, domestice. Clasificări mai recente disting <span class="CharOverride-1">b.</span> legendare, vitejești (voinicești, haiducești), de conflict familial ori social și istorice sau fantastice, vitejești (ciclul cotropitorilor turci, tătari, haiducii, hoţomanii), păstorești, despre Curtea feudală, familiale și jurnale orale. După alte criterii, textele au fost grupate în <span class="CharOverride-1">b. </span>legendare, păstorești, cântece istorice sau de Curte, antiotomane, antifeudale, familiale. În sfârșit, pornind de la cadrele structurale de gândire și mentalitate, au fost împărţite în <span class="CharOverride-1">b.</span> aparţinând gândirii și mentalităţii mitice (sau magice), gândirii și mentalităţii eroice, gândirii concrete și comportamentului realist. </p>
			<p class="Heuristica___mici"><span class="CharOverride-1">Surse:</span> V. Alecsandri, <span class="CharOverride-2">Poezii poporale. Balade (Cântice bătrânești)</span> <span class="CharOverride-2">adunate și îndreptate</span>, I–II, Iași, 1852–1853; At. M. Marienescu, <span class="CharOverride-2">Poezia poporală</span>. <span class="CharOverride-2">Balade culese și corese</span>, vol. I, Pesta, 1859, vol. II, Viena, 1867; S. Fl. Marian, <span class="CharOverride-2">Poezii poporale din Bucovina</span>, Botoșani, 1869; Miron Pompiliu, <span class="CharOverride-2">Balade populare române</span>, Iași, 1870; N.A. Caranfil, <span class="CharOverride-2">Cântece populare de pre valea</span> <span class="CharOverride-2">Prutului</span>, Huși, 1872; S. Fl. Marian, <span class="CharOverride-2">Poezii poporale române</span>, I, Cernăuţi, 1873; Teodor T. Burada, <span class="CharOverride-2">O călătorie în Dobrogea</span>, Iași, 1880; I. Pop-Reteganul, <span class="CharOverride-2">Trandafiri și viorele</span>, Gherla, 1884; G. Dem. Teodorescu, <span class="CharOverride-2">Poezii populare</span> <span class="CharOverride-2">române</span>, București, 1885; Elena D.O. Sevastos, <span class="CharOverride-2">Cântece moldovenești</span>, Iași, 1888; I.G. Bibicescu, <span class="CharOverride-2">Poezii populare din Transilvania</span>, București, 1893; Gh. Cătană, <span class="CharOverride-2">Balade poporale din gura poporului bănăţean</span>, Brașov, 1895; C. Rădulescu-Codin, <span class="CharOverride-2">Din Muscel, cântece poporane</span>, I, București, 1896; G. Alexici, <span class="CharOverride-2">Texte din literatura poporană română</span>, I, Budapesta, 1899; Avram Corcea, <span class="CharOverride-2">Balade poporale,</span> Caransebeș, 1899; Gr. G. Tocilescu, <span class="CharOverride-2">Materialuri folkloristice</span>, I–II, București, 1900; Enea Hodoș, <span class="CharOverride-2">Poezii poporale din</span> <span class="CharOverride-2">Bănat,</span> vol. II: <span class="CharOverride-2">Balade</span>, Sibiu, 1906; Tit Bud, <span class="CharOverride-2">Poezii populare din Maramureș</span>, București, 1908; C.N. Mateescu, <span class="CharOverride-2">Balade,</span> pref. N. Iorga, Vălenii de Munte, 1909; Iosif Popovici, <span class="CharOverride-2">Poezii populare române</span>, vol. I: <span class="CharOverride-2">Balade populare din Banat,</span> Oraviţa, 1909; Al. Vasiliu, <span class="CharOverride-2">Cântece, urături și bocete de-ale poporului</span>, București, 1909; N. Păsculescu, <span class="CharOverride-2">Literatura populară română</span>, București, 1910; Tudor Pamfile, <span class="CharOverride-2">Cântece de ţară</span>, București, 1913; I. Bârlea, <span class="CharOverride-2">Balade,</span> <span class="CharOverride-2">colinde și bocete din Maramureș</span>, București, 1924; Tudor Pamfile, <span class="CharOverride-2">Cântece bătrânești, doine, mustrări și blesteme</span>, Tecuci, 1926; D. Furtună, <span class="CharOverride-2">Cântece bătrânești din părţile Prutului</span>, București, 1927; N. Georgescu-Tistu, <span class="CharOverride-2">Folclor din judeţul Buzău</span>, București, 1928; I. Diaconu, <span class="CharOverride-2">Ţinutul Vrancei,</span> București, 1930; C. Rădulescu-Codin, <span class="CharOverride-2">Comorile poporului,</span> București, 1930; C. Brăiloiu, <span class="CharOverride-2">Cântece bătrânești din Oltenia</span>, <span class="CharOverride-2">Muntenia, Moldova și Bucovina</span>, București, 1932; I. Diaconu, <span class="CharOverride-2">Folclor din Râmnicu Sărat</span>, I–II, Focșani, 1933–1934; <span class="CharOverride-2">Folclor din Transilvania</span>, București, I–X, 1962–1990; Al. I. Amzulescu, <span class="CharOverride-2">Balade populare românești</span>,<span class="CharOverride-2"> </span>I–III, introd. edit., București, 1964; <span class="CharOverride-2">Folclor din Oltenia și Muntenia</span>, I–XII, București, 1967–1989; Cristea Sandu-Timoc, <span class="CharOverride-2">Cântece bătrânești și doine,</span> pref. Tudor Arghezi, București, 1967; <span class="CharOverride-2">Folclor din</span> <span class="CharOverride-2">Moldova</span>, București, I–V, 1969–1984; Al. I. Amzulescu, <span class="CharOverride-2">Cântece bătrânești</span>, București, 1974; Nic. Densușianu, <span class="CharOverride-2">Vechi cântece</span> <span class="CharOverride-2">și tradiţii populare</span> <span class="CharOverride-2">române</span>. <span class="CharOverride-2">Texte poetice din răspunsurile la „Chestionarul istoric”</span> (<span class="CharOverride-2">1893–1897</span>), îngr. și introd. I. Oprișan, București, 1975; Al. I. Amzulescu, <span class="CharOverride-2">Cântecul epic eroic</span>. <span class="CharOverride-2">Tipologie și corpus de texte poetice</span>, București, 1981; Al. I. Amzulescu, <span class="CharOverride-2">Balada familială.</span> <span class="CharOverride-2">Tipologie și corpus de texte poetice</span>, București, 1983; Petre Caraman, <span class="CharOverride-2">Literatură populară</span>,<span class="CharOverride-2"> </span>îngr. și introd. I.H. Ciubotaru, Iași, 1982; Lucia Berdan, <span class="CharOverride-2">Balade din Moldova</span>, cu un capitol de etnomuzicologie de Viorel Bârleanu și Florin Bucescu, Iași, 1986; <span class="CharOverride-2">O capodoperă a baladei românești: „Toma Alimoș”</span>,<span class="CharOverride-2"> </span>îngr. și introd. Iordan Datcu și Viorica Săvulescu, București, 1989; Al. I. Amzulescu, <span class="CharOverride-2">Cântecul popular din Muscel</span>. MCF, t. IV, 1990, partea II; Ion Căliman, Cornel Veselău, <span class="CharOverride-2">Poezii populare românești</span>. <span class="CharOverride-2">Folclor din Banat</span>, București, 1996; Ion Filipciuc, <span class="CharOverride-2">Mioriţa străbate lumea, </span>Câmpulung Moldovenesc, 2001.</p>
			<p class="Heuristica___m_RPR"><span class="CharOverride-1">Repere bibliografice: </span>N. Iorga, <span class="CharOverride-2">Balada populară românească</span>, Vălenii de Munte, 1910; Mircea Eliade, <span class="CharOverride-2">Comentarii la legenda Meșterului Manole</span>, București, 1943; Gh. Vrabie, <span class="CharOverride-2">Balada populară română</span>, București, 1966; D. Caracostea, <span class="CharOverride-2">Poezia tradiţională românească. Balada poporană şi doina</span>, București, I–II, îngr. Dumitru Șandru, pref. Ovidiu Bârlea, București, 1969; Gh. Vrabie, <span class="CharOverride-2">Folclorul. Obiect, principii,</span> <span class="CharOverride-2">metodă, categorii</span>, București, 1970, <span class="CharOverride-2">300–324</span>; Gh. Pavelescu, <span class="CharOverride-2">Studii și</span> <span class="CharOverride-2">cercetări de folclor</span>, București, 1971, <span class="CharOverride-2">218–282</span>; I.C. Chiţimia, <span class="CharOverride-2">Folclorul românesc în perspectivă comparată</span>, București, 1971, <span class="CharOverride-2">77–139</span>; Ion Taloș, <span class="CharOverride-2">Meșterul Manole</span>, I–II, București, 1973–1997; <span class="CharOverride-2">Semiotica folclorului</span>, îngr. Solomon Marcus, București, 1975, <span class="CharOverride-2">25–49</span>; Mihai Pop, Pavel Ruxăndoiu, <span class="CharOverride-2">Folclor literar românesc</span>, București, 1976, <span class="CharOverride-2">278–320</span>; <span class="CharOverride-2">Dicţ. lit. 1900, 71–73; </span>Mircea Eliade, <span class="CharOverride-2">De la Zalmoxis la Genghis-Han</span>, tr. Maria și Cezar Ivănescu, București, 1980; Adrian Fochi, <span class="CharOverride-2">Estetica oralităţii</span>, București, 1980, <span class="CharOverride-2">passim</span>; Adrian Fochi, <span class="CharOverride-2">Femeia lui</span> <span class="CharOverride-2">Puthiphar (K2111)</span>, București, 1982; Ovidiu Bârlea, <span class="CharOverride-2">Folclorul românesc</span>, II, București, 1983, <span class="CharOverride-2">61–167</span>; Stelian Cârstean, <span class="CharOverride-2">Balada în folclorul Moldovei de Nord, </span>București, 1984; Adrian Fochi, <span class="CharOverride-2">Paralele folclorice</span>. <span class="CharOverride-2">Coordonatele culturii carpatice</span>, București, 1984; Al. I. Amzulescu, <span class="CharOverride-2">Cântecul nostru bătrânesc</span>, pref. Iordan Datcu, București, 1986; Petru Caraman, <span class="CharOverride-2">Studii de folclor</span>, I–II, îngr. Iordan Datcu și Viorica Săvulescu, introd. Iordan Datcu, București, 1987–1988, <span class="CharOverride-2">passim</span>; Adrian Fochi, <span class="CharOverride-2">Valori ale culturii populare românești,</span> I–II, îngr. Rodica Fochi, introd. Iordan Datcu, București, 1987–1988; Nicolae Brânda, <span class="CharOverride-2">Mituri ale antropocentrismului românesc</span>. <span class="CharOverride-2">Mioriţa</span>, București, 1991; Ion Șeuleanu, <span class="CharOverride-2">Dincoace de sacru, dincolo de profan</span>, Târgu Mureș, 1994, <span class="CharOverride-2">31–55</span>; Sabina Ispas,<span class="CharOverride-2"> Cântecul epic-eroic românesc în context sud-est european</span>. <span class="CharOverride-2">Cântecele peţirii</span>, București, 1995; Dumitru Pop, <span class="CharOverride-2">Studii de istoria</span> <span class="CharOverride-2">folcloristicii românești</span>, Baia Mare, 1997, <span class="CharOverride-2">passim</span>; Sorescu, <span class="CharOverride-2">Bibliotecă</span>,<span class="CharOverride-2"> 39–55</span>; Mihai Pop, <span class="CharOverride-2">Folclor românesc,</span> II, București, 1998, <span class="CharOverride-2">87–120, 315–327</span>; Iordan Datcu, <span class="CharOverride-2">Un mit:</span> <span class="CharOverride-2">Toma Alimoș,</span> București, 1999; Al. Husar, <span class="CharOverride-2">Mioriţa</span>, Iași, 1999; Al. I. Amzulescu, <span class="CharOverride-2">Valori de patrimoniu ale cântecului bătrânesc din Oltenia</span>, București, 2000; Al. I. Amzulescu, <span class="CharOverride-2">Mioriţa și alte studii și note de folclor românesc</span>, București, 2001; Ștefania Mincu, <span class="CharOverride-2">Mioriţa, o hermeneutică ontologică</span>, Constanţa, 2002; Ion Taloș, <span class="CharOverride-2">Cununia fraților și Nunta Soarelui-Incestul zădărnicit în folclorul românesc și universal</span>, București, 2005; Culianu, <span class="CharOverride-2">Studii rom.</span>,<span class="CharOverride-2"> </span>II, <span class="CharOverride-2">9–48</span>;<span class="CharOverride-2"> </span>Radu Niculescu, <span class="CharOverride-2">Spre o poetică a baladei populare românești: două studii de caz</span>, îngr. Viorica Nișcov, Brăila, 2012. &#9;<span class="Semnatura">L.Cș.</span></p>
			<p class="Heuristica-PRIMUL"><span class="titlu-12">BALAHUR, Paul</span> (17.IV.1953, Timișoara), poet. Este fiul Alexandrinei (n. Popovici) și al lui Petru Balahur. A absolvit la Iași Liceul „C. Negruzzi”, apoi Facultatea de Filosofie (1976) și Facultatea de Drept (1982). În timpul studenţiei a fost redactor-șef adjunct la „Alma Mater”, lucrând apoi ca redactor la „Cronica” (1982–1989). A debutat în aceeași revistă în 1968, iar în volum, în 1974, cu <span class="CharOverride-2">Anotimpul corăbiilor</span>. Publică mai cu seamă în revistele ieșene „Cronica” și „Convorbiri literare”, dar și în „Amfiteatru”, „Ateneu”, „Luceafărul”, „Tribuna”, „Scânteia tineretului”, uneori semnând cu pseudonimul Petru Bogdan. Ajunge conferențiar la Facultatea de Filosofie și Științe Social-Politice în cadrul Universității „Al. I. Cuza” din Iași. Își susține în 1999 doctoratul în filosofie cu teza <span class="CharOverride-2">Personalitatea ca subiect al creativităţii</span>. I s-au acordat Premiul „Mihai Eminescu” (1974), Premiul Asociaţiei Scriitorilor din Iași (1976, 1983) ș.a.</p>
			<p class="Heuristica-BASE"><span class="CharOverride-1">B.</span> scrie o poezie a seninătăţii aproape netulburate, iniţial articulată pe simbolurile convenţionale ale poeziei așa-zis patriotice: ţara, „cariatide brazii”, plaiul, fluierul. În <span class="CharOverride-2">Anotimpul corăbiilor</span> încrederea în Partid („Orice zidesc cu tâmpla și împlinesc cu dorul/ Întemeind în lucruri un anotimp ales/ Numai prin tine-și află deplinul înţeles” – <span class="CharOverride-2">Partid</span>) se alătură, într-o lirică hibridă, inegală, ecourilor blagiene abia disimulate („Stau și ascult roata sevei/ Și seminţele încă plesnind”). În alte volume, <span class="CharOverride-2">Nopţile de zburător</span> (1977) sau <span class="CharOverride-2">Ce oră bate în</span> <span class="CharOverride-2">Univers?</span> (1983), poetul caută perfecţiunea formală, paralel cu o oarecare adâncire a temelor iniţial abordate conformist. Melancoliile vârstei se exprimă adesea în tonul baladesc întâlnit la Adrian Păunescu: „Prea mult, iubito, ne-am jucat de-a umbra,/ Și de a fi, și de a nu mai fi”, sau în sonore rostiri filosofarde: „O, fructul gol al cărui miez/ prin moarte eu am să devin”. O etapă nouă începe odată cu volumul <span class="CharOverride-2">Mierle în poligon</span> (1989), unde calofilia autoimpusă e fisurată de încrâncenări neașteptate ale viziunii. Mai multe poeme se ocupă de locul poetului în lume, cu trimitere la condiţia creatorului în societatea românească a timpului: „Când istoria-n noi se sufocă/ e nevoie de aer curat”. Poeţii sunt acum „singurii zei de serviciu” și „cu visele lumii datori”, „pentru cântecul lor vor da seamă/ ca și mierlele din poligon”. După 1989 poetul face loc eticianului, manifestat bunăoară în <span class="CharOverride-2">Personalitate</span> <span class="CharOverride-2">și creaţie în etica modernă</span> (2004), care dezvoltă subiectul tezei de doctorat. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Anotimpul corăbiilor</span>, Iași, 1974; <span class="CharOverride-2">Făt-Frumos din grai</span>,<span class="CharOverride-2"> </span>București, 1976; <span class="CharOverride-2">Nopţile de zburător</span>, Iași, 1977; <span class="CharOverride-2">Călătorie cu dirijabilul</span>, Iași, 1980; <span class="CharOverride-2">Ce oră bate în Univers?</span>, București, 1983; <span class="CharOverride-2">O ploaie de aripi</span>, Iași, 1985; <span class="CharOverride-2">Mierle în poligon</span>, Iași, 1989; <span class="CharOverride-2">Personalitate</span> <span class="CharOverride-2">și creaţie în etica modernă</span>, Iași, 2004; <span class="CharOverride-2">Problematologie și comunicare</span>, Iași, 2006.</p>
			<p class="Heuristica___m_RPR"><span class="CharOverride-1">Repere bibliografice: </span>Al. Andriescu, <span class="CharOverride-2">„Anotimpul corăbiilor”</span>, CRC, 1974, 45; <span class="CharOverride-2">Lit. rom. cont.</span>,<span class="CharOverride-2"> </span>I, <span class="CharOverride-2">752–754</span>; Andrei Corbea, [<span class="CharOverride-2">Paul Balahur</span>], „Dialog” (Iași), 1975, 50, 1977, 56; Liviu Leonte, <span class="CharOverride-2">„Ce oră bate în Univers?”</span>, CRC, 1984, 6; Al. Călinescu, <span class="CharOverride-2">„O ploaie de aripi”</span>, CRC, 1985, 23; Ioan Holban, [<span class="CharOverride-2">Paul Balahur</span>], RL, 1986, 34, CRC, 1989, 32; Alex. Ștefănescu, <span class="CharOverride-2">Prezenţe lirice</span>, RL, 1989, 45; Ulici, <span class="CharOverride-2">Lit. rom.</span>,<span class="CharOverride-2"> </span>I, <span class="CharOverride-2">178–179</span>;<span class="CharOverride-2"> Dicţ</span>. <span class="CharOverride-2">scriit. rom.</span>, I, <span class="CharOverride-2">156</span> &#9;<span class="Semnatura">T.R.</span></p>
			<p class="Heuristica-PRIMUL"><span class="titlu-12">BALAMACI, Elena</span> (7.X.1918, Coriţa, azi Korçë, Albania – 24.IX.1994, București), poetă, prozatoare. Urmează la București Școala Centrală de Fete, apoi Facultatea de Litere și Filosofie. A publicat versuri în „România literară”. A fost căsătorită cu scriitorul Alexandru Ștefanopol, fiind o apropiată – și moștenitoare – a pianistei Cella Delavrancea.</p>
			<p class="Heuristica-BASE">Volumul de debut al lui <span class="CharOverride-1">B.</span>, <span class="CharOverride-2">Casa dintâi</span> (1972), dedicat Cellei Delavrancea, deși prezentat elogios de Al. A. Philippide, a fost primit cu destulă rezervă de critică, autoarei reproșându-i-se descriptivismul, mimarea actului liric și a unui soi de suprarealism desuet. Tema predilectă a versurilor e amintirea, autoarea făcând elogiul clipei efemere. Romanul <span class="CharOverride-2">Xena și umbrele ei </span>(1981) oferă analiza unei drame psihologice, văzută din perspectiva protagonistei. Un soţ gelos, care omorâse un presupus amant, scapă nepedepsit datorită falsei mărturii a soţiei sale, îi răpește acesteia copiii și îi duce în străinătate, luând toate măsurile pentru a nu fi descoperiţi. De atunci viaţa Xenei rămâne „înstrăinată” (cum sugerează și numele ei), sub apăsarea așteptării chinuitoare, dramatice, privită minuţios de autoare, ca prin microscop. Apropiată prin tendinţa de intelectualizare a emoţiei de Hortensia Papadat-Bengescu, Cella Delavrancea, Ioana Postelnicu și Anișoara Odeanu, <span class="CharOverride-1">B.</span> apare ca o prozatoare stăpână pe tehnicile moderne ale romanului, practicând discontinuitatea temporală, paralelismul planurilor și decuparea lor într-o manieră asemănătoare procedeelor cinematografice. Scriitura este densă, fraza are o topică adesea neobișnuită, iar interesul cititorului e întreţinut cu abilitate prin câteva strategii de amânare a deznodământului.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Casa dintâi</span>, pref. Al. A. Philippide, București, 1972; <span class="CharOverride-2">Xena și umbrele ei</span>, București, 1981.</p>
			<p class="Heuristica___m_RPR"><span class="CharOverride-1">Repere bibliografice: </span>Dumitru Stancu, <span class="CharOverride-2">„Casa dintâi”</span>, RL, 1972, 20; D. Micu, <span class="CharOverride-2">„Casa dintâi”</span>, VR, 1972, 7; Al. Lungu, <span class="CharOverride-2">Debut precoce sau tardiv?</span>, VR, 1972, 9; Cella Delavrancea, <span class="CharOverride-2">Mozaic în timp</span>, București, 1973, <span class="CharOverride-2">181–190</span>; <span class="CharOverride-2">Lit. rom. cont.</span>, I, <span class="CharOverride-2">512–513</span>; Edgar Papu, <span class="CharOverride-2">„Xena și umbrele ei”</span>, CNT, 1982, 19; George Muntean, <span class="CharOverride-2">„Xena și umbrele ei”</span>, RL, 1982, 23; N. Barbu, <span class="CharOverride-2">Un roman de dragoste</span>, CRC, 1982, 27; Enache Puiu, <span class="CharOverride-2">Psihologism și poezie</span>, ST, 1990, 2. &#9;<span class="Semnatura">Sm.V.</span></p>
			<p class="Heuristica-PRIMUL"><span class="titlu-12">BALAN, Dumitru</span> (18.IX.1933, Burdujeni, j. Su&#173;&#173;cea&#173;va), istoric literar, traducător. Este fiul Mariei (n. Ciornei) și al lui Ilie Balan, muncitor ceferist. Urmează Liceul „Ștefan cel Mare” din Suceava, apoi face studii la Facultatea de Filologie a Universităţii din București (1952–1953) și la Facultatea de Filologie a Universităţii de Stat „M.I. Lomonosov” din Moscova (1954–1958), devenind cadru didactic la Institutul de Limbă și Literatură Rusă „Maxim Gorki”, iar din 1963 până în 2003 la Universitatea din București. Și-a luat doctoratul în 1974. A colaborat la „România literară”, „Luceafărul”, „Contemporanul”, „Convorbiri literare”, „Cronica”, „Tribuna”, „Tomis”, „Ramuri”, „Suplimentul literar&#173; -artistic al «Scânteii tineretului»”, „Bucovina literară”, „Steaua” ș.a. cu articole și studii despre Lev Tolstoi, A.P. Cehov, Maxim Gorki, Evgheni Evtușenko, Andrei Voznesenski, Bela Ahmadulina, Bulat Okudjava, Boris Pasternak, Osip Mandelstam, Vladimir Vîsoţki, Boris Pilniak. </p>
			<p class="Heuristica-BASE">Editorial, <span class="CharOverride-1">B.</span> debutează cu<span class="CharOverride-2"> Maiakovski în România</span> (1975), un studiu de literatură comparată în care urmărește procesul receptării poetului rus în România, de la primele ecouri, în 1921, până în 1975. Se desprinde ideea că poetul rus, receptat și înainte de al Doilea Război Mondial, a fost supralicitat după război, sub noul regim, prin traduceri și comentarii, fiind considerat prin excelenţă poetul revoluţiei comuniste. Alte câteva lucrări privind poezia rusă și sovietică din secolul al XX-lea, relațiile româno–ruse au ca punct de plecare solicitări didactice. Ca traducător, <span class="CharOverride-1">B.</span> se concentrează tot asupra literaturii de limbă rusă, însoţindu-și, îndeobște, versiunile cu note, comentarii, prefeţe.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Maiakovski în România</span>, București, 1975; <span class="CharOverride-2">A.S.</span> <span class="CharOverride-2">Pușkin în context cultural românesc</span>, București, 1984 (în colaborare); <span class="CharOverride-2">Poezia rusă din secolul XX</span>, București, 1997; <span class="CharOverride-2">Culturologie rusă – Sub semnul versului (1950–2002)</span>, pref. Paul Polidor, București, 2003; <span class="CharOverride-2">Eldar Hasanov în viziunea românilor</span>, București, 2010. <span class="CharOverride-1">Traduceri:</span> Bulat Okudjava, <span class="CharOverride-2">Cântecul esenţial</span>, pref. trad., București, 1987 (în colaborare cu Passionaria Stoicescu); Bahtiar Vahabadze, <span class="CharOverride-2">Timp și spaţiu</span>, îngr. și pref. trad., cuvânt înainte Fănuș Neagu, postfaţă Cinghiz Aitmatov, București, 2001 (în colaborare cu Simion Iurac); Mihail Arţîbașev, <span class="CharOverride-2">Sanin</span>, îngr. și pref. trad., București, 2002, <span class="CharOverride-2">La limita extremă</span>, îngr. și pref. trad., București, 2010; Vladimir Bukovski, <span class="CharOverride-2">Și se întoarce vântul</span>, îngr. trad., București, 2002; Ilias Efendiev Elcin, <span class="CharOverride-2">Teatru</span>, îngr. și pref. trad., București, 2003; Natavan Faig, <span class="CharOverride-2">Anar</span>, îngr. și pref. trad., București, 2008; Cinchiz Abdullaev, <span class="CharOverride-2">Beznă sub soare</span>, îngr. și pref. trad., București, 2009.</p>
			<p class="Heuristica___m_RPR"><span class="CharOverride-1">Repere bibliografice: </span>I.C. Chiţimia, <span class="CharOverride-2">România și „interminabilul” poet Pușkin</span>, LCF, 1986, 22; Nicolae Turtureanu, <span class="CharOverride-2">Fiul veacului</span>, CRC, 1987, 45; Grete Tartler, „<span class="CharOverride-2">Cântecul esenţial</span>”, RL, 1988, 1; Traian Nădăban, <span class="CharOverride-2">Probleme de filologie slavă</span>, Timișoara, 1988, <span class="CharOverride-2">182–184</span>; Mircea Croitoru, <span class="CharOverride-2">Studii de limbă, literatură și metodică</span>, Cluj-Napoca, 2000, <span class="CharOverride-2">282–289</span>; Passionaria Stoicescu, <span class="CharOverride-2">Manole Anopoda, </span>CNT, 2003, 9; Satco, <span class="CharOverride-2">Encicl. Bucovinei</span>, <span class="CharOverride-2">69–70</span>; Ionel Savitescu, <span class="CharOverride-2">Disidenţa rusă</span>, ATN, 2005, 10; Corina Cristea, <span class="CharOverride-2">Marginalii</span>, CNT, 2009, 2. &#9;<span class="Semnatura">M.Vs</span></p>
			<p class="Heuristica_PRIMUL_Semnat"><span class="titlu-12">BALCANIA</span><span class="titlu-12 CharOverride-4">,</span><span class="titlu-12"> </span>revistă a Institutului de Studii şi Cercetări Balcanice apărută la Bucureşti, anual, între 1938 şi 1945. Director: Victor Papacostea; secretar de redacţie: Emil Condurachi. Articolul-program invocă precedența publicației „Revue internationale des études balcaniques”, lansată în 1934 în Iugoslavia. <span class="CharOverride-1">B.</span>, inițiată cu sprijinul material al Societății Macedo-Române și cuprinzând articole redactate în română, franceză și germană, repartizate, de la volumul al șaselea, pe rubrici („Geografie”, „Istorie”, „Artă și cultură”), îşi propune să promoveze studiile şi cercetările de tip comparatist privitoare la limba, literatura, istoria, cultura, folclorul şi etnografia popoarelor balcanice, insistând pe elementele moştenite din fondul traco-ilir sau din latină şi scoţând în evidenţă eventualele interferenţe şi similitudini. Încă din primul număr, G. Murnu scrie despre românii din Bulgaria medievală, Sextil Pușcariu despre vechimea așezărilor macedo-române, Th. Capidan despre „romanitatea balcanică”, Sever Pop despre lucrările la <span class="CharOverride-2">Atlasul Lingvistic</span>, Emil Petrovici despre elementele slave de origine savantă în română, Nicolae Drăganu despre toponimie şi onomastică, Nestor Camariano despre opera lui Rigas Velestinlis, iar Victor Papacostea despre legăturile dintre românii nord-dunăreni şi cei din Epir. Se publică şi note de călătorie (Chr. Geagea), studii despre cronici şi izvoare istorice, conţinând numeroase date şi informaţii privitoare la turci, armeni, albanezi, greci, sârbi, poloni şi unguri. H. Dj. Siruni semnează studiul <span class="CharOverride-2">Armenii în viața economică a țărilor române</span>, M. Vulcu scrie articolul <span class="CharOverride-2">Călători români la Muntele Athos în secolul al XIX-lea</span>, Victor Papacostea intră în sumar cu <span class="CharOverride-2">Amintirile unui contemporan despre personagiile din „Tragedia Moldovei”</span>, Dan Simonescu referă despre mănăstirea Cetățuia din Iași sau despre cartea greacă în România între 1642 și 1830, Petru Caraman e autorul studiului <span class="CharOverride-2">Bazele mistice ale antroponimiei</span>, C. Marinescu dă paginile intitulate <span class="CharOverride-2">Nicolae Iorga în lumina străinătății</span>. Volumul din 1941 cuprinde masiva lucrare <span class="CharOverride-2">Tudor Vladimirescu și mișcarea eteristă în Țările Române (1821–1822)</span> de Andrei Oțetea, deschisă printr-un substanțial capitol despre „mitul lui Tudor Vladimirescu”. Se mai remarcă studiul lui Nestor Camariano despre cel dintâi jurnal grecesc din Bucureşti (8/1945) şi prezentările de cărţi. Mai colaborează Mihai Berza, Aurelian Sacerdoţeanu, Const. Moisil, Ion Nistor, Ion Moga, Silviu Dragomir, Nicolae Bănescu, Radu Vulpe, Ion Radu Mircea, Gr. Florescu, Şt. Ciobanu, Vasile Hristu, Al. Elian, I.D. Suciu ş.a. &#9;<span class="Semnatura">M.Pp.</span></p>
			<p class="Heuristica-PRIMUL"><span class="titlu-12">BALCANISM.</span> Ca orientare literar-artistică, <span class="CharOverride-1">b. </span>se definește nu doar prin predilecţii și opţiuni tematice („lumea” amestecată a Balcanilor, dar și cea din spaţiile de iradiere a acestui spirit, moștenirea Bizanţului, istoria marcată de dominaţia otomană, ca și urmele lăsate de un astfel de trecut), ci, înainte de toate, prin conștiinţa necesarei asumări a acestei dimensiuni în complexitatea identităţii românești, pe o scală de atitudini și evaluări, corelate, de la totala adversitate – linia N. Filimon–Mateiu I. Caragiale – până la extrema simetrică, de „o mai dreaptă cinstire a lumii lui Anton Pann” – Ion Barbu. Întreg câmpul manifestărilor în literatură și artă stă sub semnul unui gust al pitorescului și al etosului popular, sceptic-ironic, amar ludic, al orizontului estetic bogat în posibilităţi, propriu unei rafinate poetici a stilizării, a ambiguităţii și a tensiunilor oximoronice fecunde. <span class="CharOverride-1">B.</span> literar românesc este o realitate culturală complexă, de delimitat, înainte de toate, faţă de accepţia curentă, doar negativă, a vocabulei. Acest din urmă sens vizează mentalităţi considerate dominante în sud-estul Europei, mai cu seamă un comportament lipsit de principii morale ferme, corupt, pervertit, versatil și tranzacţional, și nu numai la nivel individual, interuman direct, ci și instituţional-administrativ, social, politic. Raportarea <span class="CharOverride-1">b.</span> literar la sensul larg, inevitabilă, se face – și s-a făcut mereu – prin repunerea în discuţie a legăturilor și demarcaţiilor, prin integrarea celui de-al doilea în sinteze, cristalizate în opere importante aparţinând literaturii române. Premisele unui astfel de fenomen ţin de un context geopolitic bine precizat și de un întreg proces istoric, din care au rezultat unele tendinţe caracteristice – convergente – ale mentalităţilor din aria balcanică sau în atingere cu ea. Moștenirea Bizanţului și a iradierilor spiritului lui și după 1453, dominaţia otomană și lupta împotriva ei, forme de convieţuire și de cooperare, influenţe reciproce, legături culturale au creat o relativă comunitate în planul experienţelor, conducând la unele apropieri în sfera realităţilor sociale și morale, care au marcat profilurile etnopsihologice, fără a le uniformiza însă. Din acest punct de vedere, tocmai situaţia aparte a românilor implică un paradox revelator de diferenţă esenţială, definitorie: nesituarea în Balcani, formula aparte a regimului otomano-fanariot, cu consecinţele lui, apartenenţa la latinitate și orientarea modernă, spre Occident, i-au pus într-un raport singular cu balcanitatea – ca dat istoric și, nu mai puţin, ca fenomen moral și cultural –, modelând, în ultimă instanţă, o paradigmă inconfundabilă, de sentiment și conștiinţă: <span class="CharOverride-1">b.</span> românesc, categorie care, când folosită polemic, când înnobilată moral și estetic, astfel repusă ciclic în discuţie, reinterpretată și reevaluată, dovedește, prin chiar aceasta, că ea contează cu adevărat în existenţa noastră (istorică, dar și în cea cotidiană) și în devenirea culturii naţionale. </p>
			<p class="Heuristica-BASE">Nu fără unele prezenţe și în folclor (<span class="CharOverride-2">Meșterul Manole</span>, <span class="CharOverride-2">Chira Chiralina</span>, tema haiduciei, paremiologie), balcanitatea postbizantină își pune vizibil amprenta asupra unei capodopere a literaturii noastre medievale, <span class="CharOverride-2">Învăţăturile lui Neagoe Basarab către fiul său Theodosie</span>, scrisă în slavonă, înainte de 1521. Manual politic în primul rând, menit să formeze în arta de a conduce, de a purta războaie sau a primi soli etc., textul are și o dimensiune lirică, meditativ-elegiacă, pe topoi universali:<span class="CharOverride-2"> fortuna labilis, ubi sunt.</span> Un adevăr omenesc mai adânc imprimă paginii înfiorarea de timp și de nimicnicia fiinţei („…că omul, în lumea aceasta, șade între viaţă și moarte”) și accentele de conștiinţă tragică a limitărilor și constrângerilor istorice, politice, resimţite de principele unei ţări mici. Parabolelor și metaforelor biblice, ecourilor din opere ale Sfinţilor Părinţi ai ortodoxiei (Hrisostom) li se alătură simboluri (inorogul) și mici ilustrări narativ-plastice ale „sfătuirilor”, ca în cărţile populare, din care ele vin (<span class="CharOverride-2">Fiziologul</span>, <span class="CharOverride-2">Alexandria</span>, <span class="CharOverride-2">Varlaam și Ioasaf</span>), inserţii de imaginar oriental, recursul, de asemenea dătător de culoare, la un fond paremiologic al sud-estului, cu încă mai adânci, în timp, și mai ramificate, în spaţiu, rădăcini răsăritene. Începând cu ultimii ani ai veacului al XVII-lea, apar, în opera lui Dimitrie Cantemir, semnele unei prime forme de <span class="CharOverride-1">b.</span> literar românesc. Cu deschiderea sa spre Apusul latin, dar și cu o bună cunoaștere, la sursă, a Levantului, prinţul, format în spiritul unui umanism de sinteză europeană, privea mai detașat și lucid ceea ce era rigid și în declin în ideologia și ordinea politică a Răsăritului balcanic; și, faţă de moralismul ascetic al lui Neagoe Basarab, venea cu o altfel de înţelegere a lumii, avea conștiinţa latinităţii noastre (<span class="CharOverride-2">Descriptio Moldaviae</span>, <span class="CharOverride-2">Hronicul</span> <span class="CharOverride-2">vechimei a romano-moldo-vla&#173;hilor</span>) și viziunea înălţării și decăderii Porţii ca putere continentală (<span class="CharOverride-2">Istoria Imperiului Otoman</span>). Și, mai cu seamă, dădea în <span class="CharOverride-2">Istoria ieroglifică</span> o imagine – în convenţia alegorică a măștilor zoomorfe – a relelor, păcatelor și slăbiciunilor care trăgeau neamul în jos: intrigi politice, duplicitate și trădare, spoliere. După mazilirea Vidrei (Constantin Duca), Corbul (Constantin Brâncoveanu) se amestecă în rivalităţile pentru tronul Moldovei, susţinându-și protejatul, pe Mihai Racoviţă (Struţocămila), împotriva Inorogului (autorul) și a Filului (Antioh Cantemir). Dependenţa de Cetatea Epithimiei (Constantinopolul, devenit Istanbulul turcesc, unde se află Curtea sultanului), desfășurările retorice din divanul „dobitoacelor” de la Arnăut-Chioi, revolta „muștelor” (a ţăranilor) împotriva jafului boieresc, luptele pentru putere compun tabloul sumbru, de roman social-istoric, bântuit de un rău moral a cărui imagine se realizează în jocul estetic al glisării baroce între gustul grotescului și al șarjei (Struţocămila, Hameleonul), efecte parodice (pe tipare de elocinţă bizantină), inserţii narative (anecdotă, legendă, snoavă), „citate” paremiologice, pe de o parte și, de cealaltă, notele grave, de „eleghii căielnice și trăghicești”, pe teme ale soartei omenești, dar și ale conștiinţei unui destin istoric. Dincolo de – și chiar prin – ludicul literar al spectacolului de măști alegorice (dobitoace, păsări, himere hibride, grotești), se comunică o solitudine morală adâncă, a Inorogului, într-o lume și o istorie văzute, „ieroglific”, cu o luciditate amară, fără iluzii.</p>
			<p class="Heuristica-BASE">Peste mai bine de un veac după moartea învăţatului prinţ moldovean, tipograful și scriitorul Anton Pann, născut la Sliven, în Bulgaria, se adresa unui public cumpărător („prenumeranţi” de calendare și cărţi), târgoveţi și mărunţi mahalagii, iubitori de cântece de lume, de povești și „anegdote”, de proverbe, de glume, de „istorioare”. <span class="CharOverride-2">Năzdrăvăniile lui Nastratin Hogea </span>ilustrează un soi de înţelepciune și o pedagogie morală surâzătoare, un realism și un bun-simţ popular al căror haz nu cade niciodată în pură bufonerie, fără miez. Hogea își îndeamnă „blana” să guste din bunătăţi, la nuntă, „coptorul” și-l face pe rotile („la toţi să placă”), judecătorului corupt îi arată pietroiul „de dar”, ascuns în sân, trufașului pașă nu-i lasă batjocura fără replică etc. Ironie, umor, moralism tradiţional, simţ al măsurii, care nu iartă nici prostia umilă (săracul prea „cuminte”, neștiutor de nici o bucurie și de nici un păcat, bun să-i pui „căpăstru”). Adoptat, graţie lui Anton Pann, în spaţiul culturii românești, Nastratin Hogea, isteţ, pitoresc și mucalit, sceptic, dar nu mizantrop și departe de a fi el însuși fără păcat, se întâlnea cu un „nastratinism” mai vechi, autohton, prezent de atâtea ori în folclorul nostru. La rândul ei, <span class="CharOverride-2">Povestea vorbii </span>(mai originală decât <span class="CharOverride-2">Năzdră&#173;văniile…</span>, împletire de traducere și prelucrare) e un „dialog”, în creștere arborescentă, între – pe de o parte – adevărate lanţuri de „proverburi” („vorba ăluia”), desfășurate cu o neistovită vervă și cu destule, imprevizibile, salturi, până la măsura unui adevărat spectacol verbal, și, de cealaltă parte, „povestea” care ilustrează, plastic, narativ, în versuri, „vorba”; sunt naraţiuni pe tipare de fabulă, de basm, de snoavă, de alegorie amplificată uneori metaforic și parodic (<span class="CharOverride-2">Povestea poa&#173;melor</span>), care se umplu de mișcare și relief comic, de efecte hiperbolice (leneșii, gata să ardă în foc, miraţi de osteneala de a-i preveni de pericol), vorbire aparent absurdă etc. Sinteză, ca artă literară, de ludică paradă de „proverburi” și vitalitate comică a povestirilor-ilustrări, de un aer naiv pe care îl subliniază forma versificată, <span class="CharOverride-2">Povestea vorbii</span> reprezintă momentul unui <span class="CharOverride-1">b.</span> literar definit ca întâlnire a spiritului popular autohton cu cel balcanic și oriental în plăcerea povestirii, dispoziţie digresivă, pitoresc și umor, bogăţie paremiologică, ironie, realism, morală echilibrată, măsură omenească a bunului-simţ. Complementar ro&#173;&#173;lu&#173;&#173;lui jucat de Anton Pann, <span class="CharOverride-1">b.</span> literar românesc își descoperea prin Nicolae Filimon și Ion Ghica faţa polemică, dezvăluitoare a unui rău moral-social cu explicaţii, cel puţin în parte, istorice. <span class="CharOverride-2">Ciocoii vechi și noi</span> (1863) este imaginea înălţării pe scara socială, folosind orice mijloace, a lui Dinu Păturică în, deloc întâmplător, perfectă simetrie cu vertiginoasa ruinare și cădere a postelnicului An&#173;dronache Tuzluc. Boierul fanariot este el însuși un parvenit, ridicat pe valul unei puteri fără rădăcini (domnitorul Caragea). Orbirea sa faţă de manevrele și necinstea feciorului lui Ghinea Păturică este reversul unei ascensiuni sociale rapide, „norocoase”, căreia moleșitul Tuzluc, imprudent, pasiv, vulnerabil, e pornit să-i guste satisfacţiile: bogăţie, putere, alcov. Slăbiciunile i le exploatează „ciocoiul fanarioticesc” Dinu Păturică; pe rând ciubucciu, „păzitor” al amantei stăpânului, administrator necinstit al averilor lui, trecând apoi de la masca supușeniei umile la cinism: vânzător de slujbe, sameș hoţ, jefuitor feroce, trădător. Există o anumită ironie, amară, în viziunea acestei complementarităţi sau „însoţiri fără voie”, monstruoasă, între două feţe ale aceluiași rău, una alogenă, cealaltă pământeană. Iar atmosfera de putreziciune, opulenţă și senzualitate pervertitoare din, mai ales, descripţiile de interioare, costume, mese bogate nu e decât metafora unei lumi inconștient agonice, lăsând să se ghicească un aer de impostură, instinctualitate decadentă, pierdere în climatul moral al unui „triumf” precar și narcotizant. E punctul cel mai înalt, în ordine estetică, atins de versiunea dominant polemică, a <span class="CharOverride-1">b.</span> literar din <span class="CharOverride-2">Ciocoii vechi și noi</span>. La rându-i, Ion Ghica a dat în unele pagini din <span class="CharOverride-2">Convorbiri economice </span>și mai cu seamă în <span class="CharOverride-2">Scrisori către Vasile Alecsandri</span> (din 1879 și până spre sfârșitul vieţii), cu mobilitatea asociativă și digresivă permisă de forma literară a „scrisorii”, o calei&#173;doscopică rotire de imagini, portrete, scene „de gen”, descrieri, istorie trăită, destine. Peste toate domnește un duh al evocării, dar memoria autorului nu e nostalgică și sentimentală, ci poezia ei, reală, vine din imprevizibile volute și salturi, într-o mișcare interioară firesc și echilibrat subiectivă, capabilă să alăture, nesilnic, desenul precis și culoarea, accentul ironic ori maliţios și unda lucid lirică, nervul povestirii și informaţia istorică, anecdota și ideea. Reînvie sub pana lui Ion Ghica lumea unor timpuri apuse, mai îndepărtate sau mai apropiate de momentul scrierii, portrete de domni fanarioţi lacomi și abuzivi, gata să vândă „slujbele și caftanele” cui dă mai mult, „pe parale”, și porniţi să stoarcă „porcoi de mahmudele” de la negustori prinși cu „ocaua mică” sau pungi de galbeni de la zarafi în care bagă spaima (Vodă Caragea, Mavrogheni), oameni-legendă (haiducii Tunsu și Jianu, Teodoros, ajuns „negus” al Abisiniei) și oameni-povestire (căpitanul Laurent, Gheorghe Șeriful), cămătari ca Băltăreţu, satrapi locali (<span class="CharOverride-2">Clucerul Alecu Gheorghescu</span>), figuri ale boemei bucureștene (A. Pann, N. Filimon), dascăli greci și dascăli români, „nebuni” ca Manea, Sgabercea și „prinţul” Zamfir, cu gâlceava lor bufonă (și ironică), „cuconași” iuţi la mânie, „arţăgoși și tulburători”, zavergii de la 1821. Tablouri de epocă: ciumă, tâlhării, „ziafeturi” și ţara în jaf domnesc, fanariot (<span class="CharOverride-2">Din vremea lui Caragea</span>), eșecul Eteriei și uciderea „domnului Tudor” (<span class="CharOverride-2">Din timpul zaverei</span>), trecerea din ghearele fanarioţilor „sub cizma moscalilor”, „na&#173;cealnici și pazarnici” (<span class="CharOverride-2">Bârzof</span>), realităţi de altădată, cu culoarea lor (<span class="CharOverride-2">Bucureștiul vechi</span>, <span class="CharOverride-2">Școala acum 50 de ani</span>, <span class="CharOverride-2">Un bal la Curte în 1827</span>, <span class="CharOverride-2">O călătorie de la București la Iași înainte de 1848</span>), destrămarea averii Dudescului, oameni-idei (<span class="CharOverride-2">Teodor Diamant, Ion Câmpineanu, Nicu Bălcescu</span>). Totul, văzut cu o privire trează, însă nu rece, care „înţelege”, cu o ușoară detașare și umor, uneori cu ironie, că toţi aceștia sunt, într-o măsură, și produsul trecutului lor, nu fără a crede însă în schimbare, în progresul economic și social posibil și în ridicarea prin cultură (rolul școlii). În special dinspre Ion Ghica vine, prelungindu-se până azi, acea linie din proza noastră care acordă o atenţie deosebită culorii, pitorescului cu accente orientale, balcanice, stilizării pe tipare când baladești, când fabuloase, de legendă sau basm. Cu o vizibilă plăcere a jocului estetic, intertextual, în <span class="CharOverride-2">Abu-Hassan</span> sau în <span class="CharOverride-2">Kir Ianulea</span>, la I.L. Caragiale, dar și cu o sugestie, puternică, de sterilitate și marionetizare („trăiri”, gesturi, vervă) a lumii lui „Mitică”, din <span class="CharOverride-2">Momente și schiţe</span> sau <span class="CharOverride-2">D-ale carnavalului</span>. Cu dezvoltări, la Gala Galaction, narativ-parabolice, într-un orizont de umanism și etos popular, balcanic și oriental (<span class="CharOverride-2">Papucii lui Mahmud</span>) sau în visul lui Stoicea (<span class="CharOverride-2">Moara lui Călifar</span>), cel pus la încercare de diavol, dar și cu ecouri, tot la el, dintr-un fond folcloric și legendar dunărean, adesea cu irizări de fantastic și magie (<span class="CharOverride-2">În pădurea Cotoșmanei</span>, <span class="CharOverride-2">Copca</span> <span class="CharOverride-2">rădvanului</span>) ori purtând urmele istoriei (<span class="CharOverride-2">Lângă apa Vodislavei</span>) sau pe cele ale convieţuirii, ca dialog interetnic, de credinţe și mentalităţi (<span class="CharOverride-2">De la noi la Cladova</span>, <span class="CharOverride-2">Soleima</span>, <span class="CharOverride-2">Papucii lui Mahmud</span>). Mihail Sadoveanu vedea în ceea ce considera el „balcanic” mai curând o neașezare, o precaritate morală, căreia îi opunea un fond al tradiţiei românești, ţărănească în esenţă, dar nu ignora afinităţile și chiar înrudirile spiritului popular autohton cu cel oriental (<span class="CharOverride-2">Ostrovul lupilor</span>). Dincolo însă de un astfel de umanism popular și de stilizări în linia cărţilor populare (<span class="CharOverride-2">Divanul persian</span>), opera sadoveniană nu se apropie de <span class="CharOverride-1">b.</span> decât prin proiecţiile, diversificate, date în imaginar memoriei Bizanţului. În epopeea <span class="CharOverride-2">Fraţii Jderi</span> sunt încă vii ecourile anului tragic al căderii, 1453, dar și amintirea strălucirii imperiale și culturale, păstrată la Curtea marelui voievod Ștefan. Modelele climatului de nesiguranţă și teroare întreţinut de Duca-Vodă și oamenii săi sunt de căutat nu numai în Stambulul sultanilor, ci și în Bizanţul acelor alte vremi, duse pentru totdeauna (<span class="CharOverride-2">Zodia Cancerului</span>). În <span class="CharOverride-2">Creanga de aur</span> trecerea viitorului „decheneu” Kesarion Breb prin cetatea imperială îl pune la încercare prin iubire și este prilej totodată de a cunoaște, de a vedea, cu ochii mai treji ai „străinului”, amestecul de fast și putreziciune, vălmășagul de patimi, viclenii și cruzimi, orgolii, ambiţii, ipocrizii, de intrigi și lupte pentru putere, adevăratul chip a ceea ce se ascunde „sub strălucirea purpurei bizantine” acolo, în jurul tronului împărătesc, a cărui fascinaţie orbește, distruge. La Emanoil Bucuţa pretextul etnografic generează o poematizare fastuos calofilă (revărsare de detalii plastice, într-o cu&#173;prindere barocă, sinteză de reverie și ceremonial) a „spaţiului” dobrogean (<span class="CharOverride-2">Fuga lui Șefki</span>). E multă culoare și atmosferă balcanică, dar și, mai larg, orientală, în proza lui Panait Istrati: o mobilitate picarescă specifică, pe fondul unei chemări a spaţiilor deschise, tema haiduciei, preţuirea arătată unei umanităţi simple, fruste, văzută în asprimea ei deloc edulcorată, o, mai cu seamă, impresie de inepuizabilă disponibilitate narativă. Și, rezultantă a viziunii scriitorului: sugestia puternică a unei vitalităţi elementare, care are poezia ei autentică, de la ipostaza unei senzualităţi inocente (<span class="CharOverride-2">Chira Chiralina</span>) și până la trăirile contradictorii, tensionate între „furia simţurilor” și tot atât de pasionala condamnare a „plăcerilor deșarte” (<span class="CharOverride-2">Cosma, Moș Anghel</span>). De notat, în fine, și alte prezenţe semnificative, în paleta diversificată a <span class="CharOverride-1">b.</span> literar interbelic: Stănică Raţiu, cu versatilitatea lui hiperbolică, în <span class="CharOverride-2">Enigma Otiliei</span>, romanul lui G. Călinescu, umanitatea amestecată, de port dunărean (Jean Bart, <span class="CharOverride-2">Europolis</span>), reabilitarea lui Mitică, în replica dată, polemic, lui I.L. Caragiale de Camil Petrescu (comedia <span class="CharOverride-2">Mitică Popescu</span>), apropierile de o viziune a absurdului, în cheia unei poetici a grotescului și a subminării parodice, de la Urmuz la Tudor Arghezi (<span class="CharOverride-2">Cimitirul Buna</span>-<span class="CharOverride-2">Vestire</span>). Dar capodopera rămâne <span class="CharOverride-2">Craii de Curtea-</span><span class="CharOverride-2">Veche</span> (1929), semnată Mateiu I. Caragiale. Precedată de „tâmpla de icoane” medievale din <span class="CharOverride-2">Pajere</span> (poeme-portret care „rezumă” o lume dispărută, fanariotă, cu atmosfera ei de „trândavă-aromeală” și lascivitate, dar și cu o undă a nostalgiei nobiliare), cartea e o „trâmbă de vedenii”, o operă inclasabilă, unică. „Hagialâcurile” în timp, în istorie (Pașadia), în spaţiu (Pantazi), dar și în realul unei lumi infernale, putredă moral și pervertitoare, către care „craii” sunt trași, ispitiţi de Pirgu, bufon, însă și „călăuză” malefică, apar în textul matein văzute din perspectiva unui al patrulea personaj, Povestitorul, amestec de admiraţie și iubire pentru primii doi (reversul: dispreţ și aversiune faţă de „soitariul” Pirgu) și profundă contrariere la spectacolul degradării și automaculării lor. Viziune ce implică și degajă sugestii trimiţând la o conștiinţă tragică, la ratarea existenţială, la impregnarea existenţei înseși de moarte, proiectată într-o structură înainte de toate simbolică, susţinută și de atmosfera, tonul, somptuozitatea, armonia, dar și de contrastele („culoarea” limbajului lui Pirgu faţă de cel hieratizant sau liric al „crailor”) unor cadenţe verbale de mare rafinament stilistic, orchestrate calofil. Performanţa estetică, înaltă, a sublimării spectacolului unui adânc rău moral, fără a-i atenua, ci dimpotrivă, relieful și „șocul”, în frumuseţe, în artă, într-o nostalgie, totuși, a luminii interioare face din opera lui Mateiu I. Caragiale o scriere emblematică pentru implicaţiile complexe ale <span class="CharOverride-1">b.</span> literar românesc.</p>
			<p class="Heuristica-BASE">Fără să lipsească, momentele raportabile la balcanitate și <span class="CharOverride-1">b.</span> au fost, cu siguranţă, mai puţine, mai rare în poezie. Costache Conachi și Văcăreștii scriu o lirică neoanecrontică într-un context, nu numai cultural, în care legăturile cu Grecia erau puternice. Dimitrie Bolintineanu, mai târziu, cânta Orientul în <span class="CharOverride-2">Florile Bosforului</span>, cultivând o deschidere spre orizonturi exotice, deși, geografic cel puţin, nu chiar așa de îndepărtate de spaţiul românesc. Dobrogea „de foc și var” îi inspira lui Ion Vinea „desene” de o delicată „caligrafie” modernă, ca în <span class="CharOverride-2">Tomis, Nox, Casă din Mangalia</span>, iar Balcicul îi trezește lui Ion Pillat când reverii vag nostalgice, când fantasme urcând din memoria unui pământ bătrân. O cu totul altă perspectivă estetică, pe linia <span class="CharOverride-1">b.</span>, apărea în poezia lui Adrian Maniu, a cărei configuraţie internă, retorică și stilistică, individualizată de mărci ale hieratismului, de voite disonanţe și „stângăcii”, tinde să creeze echivalenţe verbale, poetice ale artei religioase bizantine: poemul-„icoană”, stilizare care își subliniază propria convenţie estetică (în special refuzul perspectivei: cale a spiritualizării și a idealizării, la antipodul tratării realiste). Pitorescul galeriei de portrete ale deţinuţilor din arghezienele <span class="CharOverride-2">Flori de mucigai</span>,<span class="CharOverride-2"> </span>de la șarlatani și escroci ca Lache sau cel din <span class="CharOverride-2">Candori</span> la senzualele Rada și Tinca, ori „fătălăul”, cu ambiguitatea lui anatomică, altfel „tâlhar de drumul mare”, sau revoltatul Ion Ion, mortul cu lumina satului în ochii deschiși, narativitatea mulată pe tipare folclorice (<span class="CharOverride-2">Pui de găi…</span>, <span class="CharOverride-2">Ucigă-l toaca</span>), sugestia de mișcare, oralitatea și culoarea limbajului compun nu numai o imagine a închisorii ca „lume”, cu atmosfera ei distinctă, ci și un fel de mare metaforă, de ansamblu, a amestecului uman, a versatilităţii și a travestirii menite să-i înșele pe naivi etc. Accente care trimit la pasionalitatea și cromatica periferiei bucureștene depășesc la Miron Radu Paraschivescu, în <span class="CharOverride-2">Cântice ţigănești</span>, nivelul unei „localizări” a modelului străin (García Lorca, <span class="CharOverride-2">Romancero gitano</span>), sugerând un etos balcanic, al ludicului cu fond grav, ca în antologica baladă <span class="CharOverride-2">Rică</span>. După război câţiva poeţi importanţi vor diversifica gama <span class="CharOverride-1">b.</span>: fantezistul Leonid Dimov, Ion Gheorghe (<span class="CharOverride-2">Cavalerul trac</span>), dar și textualistul „prozaizant” Mircea Cărtărescu (<span class="CharOverride-2">Levantul</span>), cultivator al unui umor implicat efectelor de intertextualitate, capabile astfel să împrospăteze vibraţia lirică, tonul rostirii poetice. Însă, dintre poeţi, autorul esenţial pentru „vârsta” modernă a <span class="CharOverride-1">b.</span> literar românesc rămâne Ion Barbu, creatorul ciclului <span class="CharOverride-2">Isarlâk</span> din <span class="CharOverride-2">Joc secund</span> (1930), în ale cărui poeme se consumă, atingându-și ţinta, o tentativă de adâncire și nuanţare a înţelesurilor <span class="CharOverride-1">b.</span>, chiar de reabilitare a sensului lui moral: „Pentru mai dreapta cinstire a lumii lui Anton Pann”. Pitorescul, cromatica și viermuiala de bazar oriental nu lipsesc din viziunea poetică barbiană a acestui Orient imaginar, dar oricât ar fi ele de puternice, sensul unei astfel de reverii e dincolo de descripţie și de valorile plastice: „personajul” din <span class="CharOverride-2">Selim</span> (din afara ciclului, dar ţinând totuși de atmosfera lui), vânzătorul de bragă și „zaharicale”, rămâne nu doar o „nălucă” venind dintr-un timp dus, al copilăriei, ci și prilejul unei revărsări de materialitate, văzută cu o prospeţime și o acuitate a notaţiei senzoriale care fac din relieful și vibraţia picturală a detaliilor metafora unei bucurii a concretului, așa cum se oferă ea unei inocenţe a simţurilor. Domnișoara Hus, ca o altă Pena Corcodușa, din alt „veac”, este, pe linii încercate până la un punct și în <span class="CharOverride-2">Cântec de rușine</span> și în <span class="CharOverride-2">Răsturnica</span>, o ipostază a omenescului căreia tocmai deformarea expresivă în sensul grotescului și al hiperbolei îi subliniază un tâlc universal, legat de pasionalitate, timp și moarte. Dar punctul cel mai înalt al „mai dreptei cinstiri” promise de autor „lumii lui Anton Pann” e de căutat în <span class="CharOverride-2">Nastratin Hogea la Isarlâk</span>, în care, pe fundalul de „spornică mulţime” la fel de pestriţă („Veneau de toată mâna”) ca și pulpanele și „cârpelile” de pe „ciudatul caic”, se detașează imaginea nu atât a insului Nastratin („înghemuit pe-o bârnă,/ Un turc smolit de foame și chin, cu faţa cârnă,/ Cu mâinile și gura aduse la genunchi”), cât a autofagiei simbolice – răspuns dat chemării ademenitoare rostite de „dulceagul glas al pașii”. Nu pitorescul, nici măcar înţelepciunea glumeaţă a legendarului personaj, ci o cu totul altă faţă a lui, gravă, poate chiar ascetică, preferă să vadă Ion Barbu: „Sfânt trup și hrană sieși, Hagi rupea din el”. „Alba,/ Dreapta/ Isarlâk” e mai mult decât „un târg temut, hilar/ și balcan-peninsular”: spaţiu în care „hazul Hogii Nastratin” are un revers tragic, complementaritate situată undeva „la mijloc de Rău și Bun”, la treapta unei „slave stătătoare”. Trebuie să i se recunoască „momentului” Mateiu I. Caragiale – Ion Barbu atingerea unui nivel al sintezei superioare a <span class="CharOverride-1">b.</span>, de rafinament estetic și complexitate semantică, cu nu puţine implicaţii polemice faţă de o înţelegere sumară și vulgarizată a lucrurilor. După al Doilea Război Mondial paleta perspectivelor și a formelor literare care valorifică același filon continuă să dea semne de vitalitate și diversificare în proza românească, de la accentul pus de autori ca Zaharia Stancu sau Fănuș Neagu pe o pasionalitate ardentă și frustă (<span class="CharOverride-2">Pădurea nebună</span>) sau pe experienţe de aventură picarescă purtând urmele istoriei trăite (<span class="CharOverride-2">Jocul cu moartea</span>, <span class="CharOverride-2">Îngerul a strigat</span>) la alegoria fals „istorică” realizată de Eugen Barbu în <span class="CharOverride-2">Princepele</span>, ori de la parabola fantezistă din <span class="CharOverride-2">Cartea de la Metopolis</span> a lui Ștefan Bănulescu, cu jocurile ei aluzive (în special din „feeria lumii bizantine”, pusă sub semnul duplicităţii și al suspiciunii cvasigeneralizate), și până la pamfletul (în esenţă, politic) direct, sarcastic, la I.D. Sîrbu în <span class="CharOverride-2">Adio, Europa</span> sau într-un travesti pseudoistoric care nu-i reduce, ci îi subliniază ironia, ca în <span class="CharOverride-2">Calpuzanii</span> lui Silviu Angelescu. Dar vârsta de aur a <span class="CharOverride-1">b.</span> literar românesc rămâne cea ilustrată în perioada interbelică nu numai de mari scriitori ca Mateiu I. Caragiale și Ion Barbu, ci și de istorici, folcloriști, lingviști, critici și istorici literari precum Nicolae Iorga, Demosene Russo, Theodor Capidan, Tache Papahagi, D. Caracostea, care participă, prin cercetările lor, la o reflecţie intrată în ultima vreme, ca în lucrările lui Mircea Muthu, într-o etapă a elaborărilor de sinteză. </p>
			<p class="Heuristica___m_RPR"><span class="CharOverride-1">Repere bibliografice: </span>Nicolae Iorga, <span class="CharOverride-2">Bizanţ după Bizanţ</span>, tr. Liliana Iorga Pippidi, postfaţă Virgil Cândea, București, 1972; Duţu, <span class="CharOverride-2">Cărţile</span>,<span class="CharOverride-2"> passim</span>; Duţu, <span class="CharOverride-2">Sinteză</span>,<span class="CharOverride-2"> passim</span>; Muthu, <span class="CharOverride-2">Lit. rom.</span>,<span class="CharOverride-2"> passim</span>; Muthu, <span class="CharOverride-2">Permanenţe</span>,<span class="CharOverride-2"> passim</span>; Mircea Muthu, <span class="CharOverride-2">Dinspre Sud-Est</span>, București, 1999, <span class="CharOverride-2">passim</span>; Maria Todorova, <span class="CharOverride-2">Balcanii și balcanismul</span>, tr. Mihaela Constantinescu și Sofia Oprescu, București, 2000; Sergiu Ailenei, <span class="CharOverride-2">Conexiuni provizorii</span>, Iaşi, 2001, <span class="CharOverride-2">passim</span>; Mircea Muthu, <span class="CharOverride-2">Balcanismul literar românesc</span>, I–III, Cluj-Napoca, 2002; ed. 2, Pitești, 2008; Mircea Muthu, <span class="CharOverride-2">Balcanologie</span>, I–III, Cluj-Napoca, Bucureşti 2002–2007; Mircea Vaida Voevod, <span class="CharOverride-2">De la Inorog la Pașadia – filonul balcanic în literatura română</span>, București, 2004; Mircea Muthu, <span class="CharOverride-2">Europa de Sud-Est în memoria culturală românească</span>, București, 2011. &#9;<span class="Semnatura">N.Cr.</span></p>
		</div>
		<div class="_idGenObjectLayout-1">
			<div id="_idContainer020" class="Basic-Text-Frame">
			</div>
		</div>
		<div id="_idContainer021" class="Basic-Text-Frame">
			<p class="Basic-Paragraph"><span class="CharOverride-2">Babansky</span></p>
		</div>
		<div id="_idContainer022" class="Basic-Text-Frame">
			<p class="Basic-Paragraph ParaOverride-2"><span class="CharOverride-2">Babeş</span></p>
		</div>
		<div class="_idGenObjectLayout-1">
			<div id="_idContainer023" class="_idGenObjectStyleOverride-1">
				<img class="_idGenObjectAttribute-1" src="01B_471-530_Baba-Balcanism-web-resources/image/Babes_Vincentius.jpg" alt="" />
			</div>
		</div>
		<div id="_idContainer024" class="Basic-Text-Frame">
			<p class="Basic-Paragraph"><span class="CharOverride-2">Babeți</span></p>
		</div>
		<div id="_idContainer025" class="Basic-Text-Frame">
			<p class="Basic-Paragraph ParaOverride-2"><span class="CharOverride-2">Baboi</span></p>
		</div>
		<div id="_idContainer026" class="Basic-Text-Frame">
			<p class="Basic-Paragraph"><span class="CharOverride-2">Babu</span></p>
		</div>
		<div id="_idContainer027" class="Basic-Text-Frame">
			<p class="Basic-Paragraph ParaOverride-2"><span class="CharOverride-2">Bacalbaşa</span></p>
		</div>
		<div id="_idContainer028" class="Basic-Text-Frame">
			<p class="Basic-Paragraph"><span class="CharOverride-2">Bacalbaşa</span></p>
		</div>
		<div id="_idContainer029" class="Basic-Text-Frame">
			<p class="Basic-Paragraph ParaOverride-2"><span class="CharOverride-2">Bacalbaşa</span></p>
		</div>
		<div id="_idContainer030" class="Basic-Text-Frame">
			<p class="Basic-Paragraph"><span class="CharOverride-2">Bacalbaşa</span></p>
		</div>
		<div id="_idContainer031" class="Basic-Text-Frame">
			<p class="Basic-Paragraph ParaOverride-2"><span class="CharOverride-2">Bacaloglu</span></p>
		</div>
		<div id="_idContainer032" class="Basic-Text-Frame">
			<p class="Basic-Paragraph"><span class="CharOverride-2">Bacaloglu</span></p>
		</div>
		<div id="_idContainer033" class="Basic-Text-Frame">
			<p class="Basic-Paragraph ParaOverride-2"><span class="CharOverride-2">Baciu</span></p>
		</div>
		<div id="_idContainer034" class="Basic-Text-Frame">
			<p class="Basic-Paragraph"><span class="CharOverride-2">Baciu</span></p>
		</div>
		<div id="_idContainer035" class="Basic-Text-Frame">
			<p class="Basic-Paragraph ParaOverride-2"><span class="CharOverride-2">Baciu</span></p>
		</div>
		<div id="_idContainer036" class="Basic-Text-Frame">
			<p class="Basic-Paragraph"><span class="CharOverride-2">Baconsky</span></p>
		</div>
		<div id="_idContainer037" class="Basic-Text-Frame">
			<p class="Basic-Paragraph ParaOverride-2"><span class="CharOverride-2">Baconsky</span></p>
		</div>
		<div id="_idContainer038" class="Basic-Text-Frame">
			<p class="Basic-Paragraph"><span class="CharOverride-2">Baconsky</span></p>
		</div>
		<div id="_idContainer039" class="Basic-Text-Frame">
			<p class="Legenda_BUN"><span class="CharOverride-2">Redacția „Almanahului literar” din Cluj (1952). <br />Jos: George Munteanu, Victor Felea, Aurel Rău, A.E. Baconsky, Aurel Gurghianu, Teofil Buşecan; <br />sus: George Tomuţa, D.R. Popescu, I. Florea-Rarişte, Mircea Tomuş, Leonida Neamţu</span></p>
		</div>
		<div class="_idGenObjectLayout-1">
			<div id="_idContainer040" class="_idGenObjectStyleOverride-1">
				<img class="_idGenObjectAttribute-1" src="01B_471-530_Baba-Balcanism-web-resources/image/02_almanahul_literar.png" alt="" />
			</div>
		</div>
		<div id="_idContainer041" class="Basic-Text-Frame">
			<p class="Basic-Paragraph ParaOverride-2"><span class="CharOverride-7">Baconsky</span></p>
		</div>
		<div id="_idContainer042" class="Basic-Text-Frame">
			<p class="Basic-Paragraph"><span class="CharOverride-7">Baconsky</span></p>
		</div>
		<div id="_idContainer043" class="Basic-Text-Frame">
			<p class="Basic-Paragraph ParaOverride-2"><span class="CharOverride-7">Baconsky</span></p>
		</div>
		<div class="_idGenObjectLayout-1">
			<div id="_idContainer044" class="_idGenObjectStyleOverride-1">
				<img class="_idGenObjectAttribute-1" src="01B_471-530_Baba-Balcanism-web-resources/image/bak_03.jpg" alt="" />
			</div>
		</div>
		<div id="_idContainer045" class="Basic-Text-Frame">
			<p class="Basic-Paragraph"><span class="_3-heder">Baconsky</span></p>
		</div>
		<div id="_idContainer046" class="Basic-Text-Frame">
			<p class="Basic-Paragraph ParaOverride-2"><span class="_3-heder">Bacovia</span></p>
		</div>
		<div id="_idContainer047" class="Basic-Text-Frame">
			<p class="Basic-Paragraph"><span class="_3-heder">Bacovia</span></p>
		</div>
		<div class="_idGenObjectLayout-1">
			<div id="_idContainer048" class="_idGenObjectStyleOverride-1">
				<img class="_idGenObjectAttribute-1" src="01B_471-530_Baba-Balcanism-web-resources/image/bacov10.jpg" alt="" />
			</div>
		</div>
		<div id="_idContainer049" class="Basic-Text-Frame">
			<p class="Basic-Paragraph ParaOverride-2"><span class="_3-heder">Bacovia</span></p>
		</div>
		<div class="_idGenObjectLayout-1">
			<div id="_idContainer050" class="_idGenObjectStyleOverride-1">
				<img class="_idGenObjectAttribute-1" src="01B_471-530_Baba-Balcanism-web-resources/image/bacov_20.png" alt="" />
			</div>
		</div>
		<div id="_idContainer051" class="Basic-Text-Frame">
			<p class="Legenda_BUN"><span class="CharOverride-2">G. Bacovia și Cicerone Theodorescu</span></p>
		</div>
		<div id="_idContainer052" class="Basic-Text-Frame">
			<p class="Basic-Paragraph"><span class="_3-heder">Bacovia</span></p>
		</div>
		<div class="_idGenObjectLayout-1">
			<div id="_idContainer053" class="_idGenObjectStyleOverride-1">
				<img class="_idGenObjectAttribute-1" src="01B_471-530_Baba-Balcanism-web-resources/image/bacovia,_george.png" alt="" />
			</div>
		</div>
		<div class="_idGenObjectLayout-1">
			<div id="_idContainer054" class="_idGenObjectStyleOverride-1">
				<img class="_idGenObjectAttribute-1" src="01B_471-530_Baba-Balcanism-web-resources/image/bacovia,_george1.png" alt="" />
			</div>
		</div>
		<div id="_idContainer055" class="Basic-Text-Frame">
			<p class="Basic-Paragraph ParaOverride-2"><span class="_3-heder">Bacovia</span></p>
		</div>
		<div id="_idContainer056" class="Basic-Text-Frame">
			<p class="Basic-Paragraph"><span class="_3-heder">Bacovia</span></p>
		</div>
		<div class="_idGenObjectLayout-1">
			<div id="_idContainer057" class="_idGenObjectStyleOverride-1">
				<img class="_idGenObjectAttribute-1" src="01B_471-530_Baba-Balcanism-web-resources/image/bacovia,_george2.png" alt="" />
			</div>
		</div>
		<div class="_idGenObjectLayout-1">
			<div id="_idContainer058" class="_idGenObjectStyleOverride-1">
				<img class="_idGenObjectAttribute-1" src="01B_471-530_Baba-Balcanism-web-resources/image/bacovia,_george3.png" alt="" />
			</div>
		</div>
		<div id="_idContainer059" class="Basic-Text-Frame">
			<p class="Basic-Paragraph ParaOverride-2"><span class="_3-heder">Bacovia</span></p>
		</div>
		<div id="_idContainer060" class="Basic-Text-Frame">
			<p class="Basic-Paragraph"><span class="_3-heder">Bacovia</span></p>
		</div>
		<div id="_idContainer061" class="Basic-Text-Frame">
			<p class="Legenda_BUN"><span class="CharOverride-2">Desen de Ion Anestin</span></p>
		</div>
		<div class="_idGenObjectLayout-1">
			<div id="_idContainer062" class="_idGenObjectStyleOverride-1">
				<img class="_idGenObjectAttribute-1" src="01B_471-530_Baba-Balcanism-web-resources/image/bac13.png" alt="" />
			</div>
		</div>
		<div id="_idContainer063" class="Basic-Text-Frame">
			<p class="Basic-Paragraph ParaOverride-2"><span class="_3-heder">Bacovia</span></p>
		</div>
		<div id="_idContainer064" class="Basic-Text-Frame">
			<p class="Basic-Paragraph"><span class="_3-heder">Bacovia</span></p>
		</div>
		<div class="_idGenObjectLayout-1">
			<div id="_idContainer065" class="_idGenObjectStyleOverride-1">
				<img class="_idGenObjectAttribute-1" src="01B_471-530_Baba-Balcanism-web-resources/image/coperta_Bacovia.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer066" class="_idGenObjectStyleOverride-1">
				<img class="_idGenObjectAttribute-1" src="01B_471-530_Baba-Balcanism-web-resources/image/Bacovia_GeorgeS3.jpg" alt="" />
			</div>
		</div>
		<div id="_idContainer067" class="Basic-Text-Frame">
			<p class="Basic-Paragraph ParaOverride-2"><span class="_3-heder">Bacovia</span></p>
		</div>
		<div id="_idContainer068" class="Basic-Text-Frame">
			<p class="Basic-Paragraph"><span class="_3-heder">Bacovia</span></p>
		</div>
		<div id="_idContainer069" class="Basic-Text-Frame">
			<p class="Basic-Paragraph ParaOverride-2"><span class="_3-heder">Bacu</span></p>
		</div>
		<div id="_idContainer070" class="Basic-Text-Frame">
			<p class="Basic-Paragraph"><span class="_3-heder">Badea</span></p>
		</div>
		<div id="_idContainer071" class="Basic-Text-Frame">
			<p class="Basic-Paragraph ParaOverride-2"><span class="_3-heder">Badea</span></p>
		</div>
		<div id="_idContainer072" class="Basic-Text-Frame">
			<p class="Basic-Paragraph"><span class="_3-heder">Badiu</span></p>
		</div>
		<div id="_idContainer073" class="Basic-Text-Frame">
			<p class="Basic-Paragraph ParaOverride-2"><span class="_3-heder">Bahner</span></p>
		</div>
		<div id="_idContainer074" class="Basic-Text-Frame">
			<p class="Basic-Paragraph"><span class="_3-heder">Baican</span></p>
		</div>
		<div id="_idContainer075" class="Basic-Text-Frame">
			<p class="Basic-Paragraph ParaOverride-2"><span class="_3-heder">Baiculescu</span></p>
		</div>
		<div id="_idContainer076" class="Basic-Text-Frame">
			<p class="Basic-Paragraph"><span class="_3-heder">Baidan</span></p>
		</div>
		<div id="_idContainer077" class="Basic-Text-Frame">
			<p class="Basic-Paragraph ParaOverride-2"><span class="_3-heder">Baiulescu</span></p>
		</div>
		<div id="_idContainer078" class="Basic-Text-Frame">
			<p class="Basic-Paragraph"><span class="_3-heder">Balaban</span></p>
		</div>
		<div id="_idContainer079" class="Basic-Text-Frame">
			<p class="Basic-Paragraph ParaOverride-2"><span class="_3-heder">Balacciu</span></p>
		</div>
		<div id="_idContainer080" class="Basic-Text-Frame">
			<p class="Basic-Paragraph"><span class="_3-heder">Balaci</span></p>
		</div>
		<div id="_idContainer081" class="Basic-Text-Frame">
			<p class="Legenda_BUN"><span class="CharOverride-2">Al. Balaci împreună cu Al. Rosetti</span></p>
		</div>
		<div class="_idGenObjectLayout-1">
			<div id="_idContainer082" class="_idGenObjectStyleOverride-1">
				<img class="_idGenObjectAttribute-1" src="01B_471-530_Baba-Balcanism-web-resources/image/bala02.jpg" alt="" />
			</div>
		</div>
		<div id="_idContainer083" class="Basic-Text-Frame">
			<p class="Basic-Paragraph ParaOverride-2"><span class="_3-heder">Balaci</span></p>
		</div>
		<div id="_idContainer084" class="Basic-Text-Frame">
			<p class="Basic-Paragraph"><span class="_3-heder">Balaci</span></p>
		</div>
		<div id="_idContainer085" class="Basic-Text-Frame">
			<p class="Basic-Paragraph ParaOverride-2"><span class="_3-heder">Balaci</span></p>
		</div>
		<div id="_idContainer086" class="Basic-Text-Frame">
			<p class="Basic-Paragraph"><span class="_3-heder">Baladă</span></p>
		</div>
		<div id="_idContainer087" class="Basic-Text-Frame">
			<p class="Legenda_BUN"><span class="CharOverride-2">Grup de lăutari din secolul al XIX-lea. <br />BAR, Cabinetul de stampe</span></p>
		</div>
		<div class="_idGenObjectLayout-1">
			<div id="_idContainer088" class="_idGenObjectStyleOverride-2">
				<img class="_idGenObjectAttribute-1" src="01B_471-530_Baba-Balcanism-web-resources/image/BaladaSS.jpg" alt="" />
			</div>
		</div>
		<div id="_idContainer089" class="Basic-Text-Frame">
			<p class="Basic-Paragraph ParaOverride-2"><span class="_3-heder">Baladă</span></p>
		</div>
		<div id="_idContainer090" class="Basic-Text-Frame">
			<p class="Basic-Paragraph"><span class="_3-heder">Balahur</span></p>
		</div>
		<div id="_idContainer091" class="Basic-Text-Frame">
			<p class="Basic-Paragraph ParaOverride-2"><span class="_3-heder">Balan</span></p>
		</div>
		<div id="_idContainer092" class="Basic-Text-Frame">
			<p class="Basic-Paragraph"><span class="_3-heder">Balcania</span></p>
		</div>
		<div id="_idContainer093" class="Basic-Text-Frame">
			<p class="Basic-Paragraph ParaOverride-2"><span class="_3-heder">Balcanism</span></p>
		</div>
		<div id="_idContainer094" class="Basic-Text-Frame">
			<p class="Basic-Paragraph"><span class="_3-heder">Balcanism</span></p>
		</div>
		<div id="_idContainer095" class="Basic-Text-Frame">
			<p class="Legenda_BUN"><span class="CharOverride-2">Hanul lui Manuc, Bucureşti</span></p>
		</div>
		<div class="_idGenObjectLayout-1">
			<div id="_idContainer096" class="_idGenObjectStyleOverride-1">
				<img class="_idGenObjectAttribute-1" src="01B_471-530_Baba-Balcanism-web-resources/image/BALCANISM_1.jpg" alt="" />
			</div>
		</div>
		<div id="_idContainer097" class="Basic-Text-Frame">
			<p class="Basic-Paragraph ParaOverride-2"><span class="_3-heder">Balcanism</span></p>
		</div>
		<div id="_idContainer098" class="Basic-Text-Frame">
			<p class="Basic-Paragraph"><span class="_3-heder">Balcanism</span></p>
		</div>
		<div class="_idGenObjectLayout-1">
			<div id="_idContainer099" class="_idGenObjectStyleOverride-1">
				<img class="_idGenObjectAttribute-1" src="01B_471-530_Baba-Balcanism-web-resources/image/BALCANISM_2.jpg" alt="" />
			</div>
		</div>
		<div id="_idContainer100" class="Basic-Text-Frame">
			<p class="Legenda_BUN"><span class="CharOverride-2">Stradă din București cu case de tip balcanic. Desen de M. Doussault (începutul secolului al XIX-lea)</span></p>
		</div>
		<div id="_idContainer101" class="Basic-Text-Frame">
			<p class="Basic-Paragraph ParaOverride-2"><span class="_3-heder">Balcanism</span></p>
		</div>
		<div id="_idContainer102" class="Basic-Text-Frame">
			<p class="Basic-Paragraph"><span class="_3-heder">Balcanism</span></p>
		</div>
	</body>
</html>

<!DOCTYPE html>
<html>
	<head>
		<meta charset="utf-8" />
		<title>03_p96-209_AiAl</title>
		<link href="03_p96-209_AiAl-web-resources/css/idGeneratedStyles.css" rel="stylesheet" type="text/css" />
	</head>
	<body id="x03_p96-209_AiAl" lang="ro-RO">
		<div id="_idContainer000" class="Basic-Text-Frame">
			<p class="Basic-Paragraph"><span class="CharOverride-1">Aichelburg</span></p>
		</div>
		<div id="_idContainer047" class="_idGenObjectStyleOverride-1">
			<p class="Heuristica-PRIMUL"><span class="CharOverride-2">AICHELBURG, Wolf von</span> (3.I.1912, Pola-Istria, azi în Croaţia – 24.VIII.1994, Bañalbufar-Mallorca, Spania), eseist, traducător. Fiu al unui baron austriac, Arnold von Aichelburg, căpitan comandor în marina imperială, care intră încă din 1919 în marina română la Galaţi, <span class="CharOverride-2">A. </span>frecventează,după ce familia se stabileşte la Sibiu în 1922, Liceul „Brukenthal”, pe care îl absolvă în 1929. Atras mai întâi de pictură şi muzică, apoi de literatură, studiază la Facultatea de Litere din Cluj, unde îşi ia licenţa în 1934, cu o teză despre estetica lui Lessing şi a lui Schiller, şi urmează un stagiu în romanistică la Dijon. În 1929 debutează în cotidianul sibian „Siebenbürgisch-Deutsches Tageblatt” şi colaborează la publicaţii germane din Transilvania, printre care la revista „Klingsor”. După stagiul militar (1934–1935), călătoreşte pentru studii de pictură şi muzică în câteva ţări, cu popasuri mai îndelungate în Germania (Berlin, 1935–1937, perioadă decisivă în evoluţia sa artistică), Franţa, Italia. Profesor la câteva şcoli germane din Sibiu şi Mediaş, între 1941 şi 1943 lucrează la Bucureşti, ca translator la Direcţia Presei din Ministerul Propagandei. În 1943 debutează editorial la Viena, cu versiunea în germană a cărţii lui Basil Munteanu, <span class="CharOverride-1">Panorama de la littérature roumaine contemporaine.</span> Participă la viaţa culturală a Capitalei, publică eseuri în „Revista Fundaţiilor Regale”, îi cunoaşte mai îndeaproape pe oamenii de litere din jurul poetului Ion Pillat. Revenit la Sibiu în toamna lui 1944, este atras de activitatea Cercului Literar (scrie eseuri în revista acestuia sub pseudonimul Toma Ralet), de Lucian Blaga şi discipolii săi, contactul cu I. Negoiţescu şi Ştefan Aug. Doinaş rămânând şi mai târziu o punte către spiritualitatea românească. În urma unei încercări nereuşite de trecere a frontierei în decembrie 1948, este întemniţat la Aiud (1949–1951), trimis într-un lagăr de muncă la Canalul Dunăre–Marea Neagră (până în decembrie 1952) şi silit la domiciliu forţat la Măicăneşti, în sudul Moldovei. După punerea în libertate, îşi reia la Sibiu activitatea publicistică, predă, pentru a se întreţine, lecţii de pian, dar este din nou arestat în mai 1959 şi condamnat la Braşov, în „lotul scriitorilor germani” din Transilvania, de un tribunal militar, pentru pretinsă agitaţie contra statului, în speţă pentru editarea cărţii de povestiri <span class="CharOverride-1">Die Ratten von Hameln</span>, apărută în 1958 şi retrasă imediat din librării, dar păstrată în câteva biblioteci publice (Iaşi, Cluj, Viena, Leipzig). După ani petrecuţi în închisoare (până în 1962) şi domiciliu forţat la Călmăţui, în Bărăgan, este amnistiat în 1964, iar în 1968 reabilitat. Încercările de racolare ca informator al Securităţii, sub numele de cod Caţavencu, s-au izbit de necolaborarea reală a scriitorului. Va fi prezent în „Secolul 20”, „Transilvania” (unde ţine o rubrică între 1970 şi 1975), „Neue Literatur”, „Karpatenrundschau”, „Viaţa românească”, „România literară”, „Euphorion”, „Tribuna” ş.a. Obţine în 1970 Premiul pentru traduceri al Uniunii Scriitorilor pentru <span class="CharOverride-1">Magische Liebe</span>, cuprinzând nuvele şi povestiri de V. Voiculescu, iar în 1972 Ordinul Meritul Cultural. Emigrat în Germania Federală la finele anului 1980, după numeroase presiuni dinafară, se stabileşte în anul următor la Freiburg im Breisgau, fiind prezent cu expoziţii de artă plastică şi cu lucrări muzicale de cameră (concerte, sonate, cvartete, lieduri) în săli de concerte, la emisiuni de radio şi televiziune din Europa occidentală. Mai colaborează la publicaţii precum „Limite”, „Argo” ş.a. A întreţinut o consistentă corespondenţă cu Emil Cioran.</p>
			<p class="Heuristica-BASE">Preferând, în efortul de transpunere în limba sa maternă, creaţii ale contemporanilor, <span class="CharOverride-2">A.</span> s-a aplecat şi asupra unor mărturii mai vechi de poezie românească, oferind cititorului versuri populare în <span class="CharOverride-1">Bei Săcel den Berg hinan </span>(1977), volum alcătuit după <span class="CharOverride-1">Antologia de poezie populară</span> (1966) a lui Lucian Blaga. Totodată, şi-a concentrat atenţia asupra scrierilor eminesciene, încercând să contribuie la cunoaşterea lor în spaţiul lingvistic german. Dificultatea acestui demers rezultă, cum afirmă într-un eseu din 1989, în mod paradoxal, din faptul că Eminescu a receptat intens variate surse germane din secolele al XVIII-lea şi al XIX-lea, iar versurile sale sugerează traducătorului neavizat să apeleze la uzanţe poetologice şi lingvistice desuete. Rezonanţa lui Eminescu în timpul nostru va fi mai puternică atunci când opera lui nu va fi raportată la modelele sale, producând impresia de inactualitate, ci supusă unui proces de înnoire a formei, la adecvarea limbajului la actualitate. Atât traducerile basmelor eminesciene, în proză şi în versuri, cât şi versiunile poeziilor în germană stau mărturie pentru această strădanie stilistică. Cele din urmă, considerate „versuri foarte libere, foarte poetice” (Dieter Roth), au apărut şi la Madrid, în 1989, într-un volum relativ redus, îngrijit de <span class="CharOverride-2">A.</span> După propria-i mărturisire, a încercat însă cele mai mari satisfacţii lucrând la traducerea în germană a poeziilor lui Lucian Blaga, al cărui univers spiritual îi era bine cunoscut. Având libertatea de a alcătui după preferinţele sale sumarul unei plachete de versuri transpuse, a dat o pondere mai mare ultimei perioade de creaţie, simţindu-se atras de limpezimea structurală. Dispoziţia lui Blaga pentru organicitatea lumii, pentru fluidul vieţii, echilibrul său apt întotdeauna de fine decantări sunt doar câteva trăsături relevate în prefaţa ediţiei bilingve <span class="CharOverride-1">Poeme – Gedichte </span>(1974). Confruntat cu fizionomia artistică a lui G. Bacovia, <span class="CharOverride-2">A.</span> încearcă să aplice poeziilor acestuia o manieră stilistică aparte. În prefaţa cărţii bilingve <span class="CharOverride-1">Versuri – Gedichte </span>(1972) Ştefan Aug. Doinaş califică echivalenţele ca traduceri autonome, spre deosebire de tălmăcirile fidele, considerând că s-a urmărit „în limitele unei libertăţi riguros cântărite, o transpunere de adâncime, o reconstituire a universului interior al poeziei, un transfer de substanţă”, demers temerar, plin de „fulgurante intuiţii verbale”. Stimându-l pe Ion Pillat pentru aleasa lui cultură, dar şi pentru atitudinea seniorială şi colegială, <span class="CharOverride-2">A.</span> s-a simţit îndemnat a-i traduce o seamă de poezii (<span class="CharOverride-1">Gedichte</span>,<span class="CharOverride-1"> </span>1976), deşi versurile pillatiene nu au trezit întotdeauna în sufletul său o puternică rezonanţă, lirica lui părându-i-se că trădează mai curând o tendinţă estetizantă, de care s-a ferit în transpunere. Dintre poeţii unei generaţii mai tinere, s-a dedicat operei lui Radu Stanca (<span class="CharOverride-1">Poezii – Gedichte</span>,<span class="CharOverride-1"> </span>1979) şi a lui Ştefan Aug. Doinaş (<span class="CharOverride-1">Cai în ploaie – Pferde im Regen, </span>1974). Experienţa proprie de poet şi de traducător de poezie este completată de eseistica sa, concentrată, de asemenea, în jurul reflecţiei asupra fenomenului poetologic, adunată postum în culegerea <span class="CharOverride-1">Criza sufletului modern în poezie şi alte scrieri româneşti </span>(2010). Preocuparea pentru destinul metafizic al artei se dovedeşte a fi tema sa centrală şi coerentă. După cum i-a mărturisit într-o scrisoare lui Ştefan Aug. Doinaş, <span class="CharOverride-2">A. </span>spune că deşi „tipologic sunt un estet”, „niciodată nu am căzut în eroarea să cred că esteticul ar fi ţelul suprem, rostul culturii sau sensul existenţei”. Conştiinţă superlucidă, el transferă acest rost creatorului, în speţă poetului, ca expresie a maximei interiorizări, prin luarea în posesie a universului înconjurător într-un proces orfic de transfigurare şi preamărire a lumii, iar „poetul existenţei pure” în vremea nouă nu este altul decât Rainer Maria Rilke (invocat cu un vers celebru din a noua <span class="CharOverride-1">Elegie duineză</span>: „Pământule, oare nu asta vrei tu: <span class="CharOverride-1">invizibil</span>/în noi să renaşti?”).Textul cel mai reprezentativ, <span class="CharOverride-1">Criza sufletului modern în poezie, </span>decelează clar între timpul „străvechii preamăriri orfice” (misiunea esenţială a poetului) şi timpul faustic, un timp al crizei, neprielnic, nimicitor. Este timpul „înstrăinării de la adevăratele izvoare ale creaţiei”, „material”, mecanic, un timp specific epocilor „epigonale” – asupra căruia revine în eseul <span class="CharOverride-1">Despre preţiozitate în poezie – </span>şi totodată al celei moderne, care a alungat divinul din artă, golind-o de mister şi de „intuiţie sufletească”, sărăcind-o metafizic, în favoarea „meşteşugului” tehnic. De aceea, pentru <span class="CharOverride-2">A.</span>, „ismele” de tot felul sunt semnul unei „preţiozităţi întortocheate”. Dacă rostul poeziei a fost mereu descoperit şi împlinit de marii poeţi ai lumii, de la imnografii egipteni, Orfeu şi Pindar la Hölderlin, Schiller, Keats şi Rilke, şi de toţi cei care sacralizează arta, decadentismul modernităţii se înscrie sub semnul unei crize de fond, închistarea în estetism („poezie pură”, cultul frumosului ş.a.) conducând la „descompunerea impulsului creator”. Unii poeţi reuşesc să depăşească această criză modernă prin filonul creştin, crede <span class="CharOverride-2">A.</span>: Rilke prin transfigurare şi transcendere, T.S. Eliot prin „martirajul de nuanţă creştină”, Valéry prin tema învierii şi prin virtutea recunoştinţei, Trakl prin asumarea metafizică a simbolisticii spirituale (<span class="CharOverride-1">Simboluri creştine la Georg Trakl</span>). Tot astfel, exegetul întrevede criza artei dramatice în exacerbarea psihologismului: „Metoda analizei psihologice a distrus ideea teatrului, a subminat structura tragediei. Esenţa omului nu este de natură psihologică, ci metafizică” (<span class="CharOverride-1">Paul Ernst şi renaşterea tragediei în Germania</span>). În acelaşi mod este judecată şi nuvela contemporană, care ar dezerta de la funcţia iniţială, aceea de structurare în jurul unei acţiuni „bine rotunjite”, bazată pe revelarea unui conflict şi a sensului său lăuntric prin intermediul unui erou, ca în tragedia antică, şi nu pe o „înlănţuire oarecare de fapte”, pe „redarea unei atmosfere sau pentru farmecul stilului”. În acest sens, nuvela psihologică şi cea psihanalitică au contribuit la dizolvarea formei, accelerând răspândirea genurilor „hibride”, ca schiţa episodică a lui Cehov şi Maupassant şi foiletonul de presă, conducând la „confuziunea genurilor” (<span class="CharOverride-1">Despre nuvela germană contemporană</span>). Cunoscător în profunzime al liricii germane şi europene din toate timpurile, despre care a glosat cu subtilitate ideatică, <span class="CharOverride-2">A.</span> se înscrie printre cei mai interesanţi eseişti contemporani ai noştri.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Criza sufletului modern în poezie şi alte scrieri româneşti</span>, îngr. Dan Damaschin şi Ioan Milea, pref. Dan Damaschin, Cluj-Napoca, 2010. <span class="CharOverride-2">Traduceri: </span>Basil Munteanu, <span class="CharOverride-1">Geschichte der neueren rumänischen Literatur</span>,<span class="CharOverride-1"> </span>Viena, 1943; Mihai Beniuc, <span class="CharOverride-1">Gedichte</span>,<span class="CharOverride-1"> </span>Bucureşti, 1958 (în colaborare); V. Voiculescu, <span class="CharOverride-1">Magische Liebe</span>,<span class="CharOverride-1"> </span>postfaţă Mariana Şora, Bucureşti, 1970, <span class="CharOverride-1">Das Traumrehlein</span>,<span class="CharOverride-1"> </span>Bucureşti, 1974; George Bacovia, <span class="CharOverride-1">Versuri – Gedichte</span>, ed. bilingvă, pref. Ştefan Aug. Doinaş, Bucureşti, 1972; M. Eminescu, <span class="CharOverride-1">Poezii – Poems – Poésies – Gedichte – Stihi – Poesias</span>,<span class="CharOverride-1"> </span>ed. plurilingvă, introd. Zoe Dumitrescu-Buşulenga, Bucureşti, 1971 (în colaborare), <span class="CharOverride-1">Märchen</span>,<span class="CharOverride-1"> </span>Bucureşti, 1972, <span class="CharOverride-1">Das Märchen vom Prinzen Tränenreich, </span>Bucureşti, 1975, <span class="CharOverride-1">Gedichte</span>,<span class="CharOverride-1"> </span>îngr. şi pref. trad., Madrid, 1989; Lucian Blaga, <span class="CharOverride-1">Poeme – Gedichte</span>,<span class="CharOverride-1"> </span>ed. bilingvă, pref. trad., Bucureşti, 1974; Ştefan Aug. Doinaş, <span class="CharOverride-1">Cai în ploaie – Pferde im Regen</span>,<span class="CharOverride-1"> </span>ed. bilingvă, Bucureşti, 1974, <span class="CharOverride-1">Die Geschichte von den zehn Brüdern</span>,<span class="CharOverride-1"> </span>Bucureşti, 1979, <span class="CharOverride-1">Paradise cocktail</span>, ed. plurilingvă, Timişoara, 1999 (în colaborare); Ion Pillat, <span class="CharOverride-1">Gedichte</span>,<span class="CharOverride-1"> </span>Bucureşti, 1976; <span class="CharOverride-1">Bei Săcel den Berg hinan. Rumänische Volksdichtung</span>,<span class="CharOverride-1"> </span>Cluj-Napoca, 1977; Radu Stanca, <span class="CharOverride-1">Poezii – Gedichte</span>,<span class="CharOverride-1"> </span>ed. bilingvă, pref. Ştefan Aug. Doinaş, Bucureşti, 1979; Tudor Arghezi, <span class="CharOverride-1">Gedichte</span>,<span class="CharOverride-1"> </span>Berlin, 1980 (în colaborare); Ion Barbu, <span class="CharOverride-1">Das dogmatische Ei</span>,<span class="CharOverride-1"> </span>îngr. Hedi Hauser şi Franz Hodjak, pref. Mircea Zaciu, Bucureşti, 1980 (în colaborare); <span class="CharOverride-1">Am Abgrund aller Fernen</span>,<span class="CharOverride-1"> </span>îngr. trad. în colaborare cu Peter Motzan, München, 1995.</p>
			<p class="Heuristica___m_RPR"><span class="CharOverride-2">Repere bibliografice: </span>Elisabeth Axmann, <span class="CharOverride-1">Kunstwerk gleichen Rang. Zu Wolf Aichelburgs Voiculescu-Übersetzungen</span>,<span class="CharOverride-1"> </span>NW, 1970, 26 iunie; I. Voita, <span class="CharOverride-1">Bacovia în limba germană</span>, SXX,1970, 10–12; Emmerich Reichrath, <span class="CharOverride-1">„Form ist das Humane an sich”. Gespräch mit Wolf Aichelburg</span>,<span class="CharOverride-1"> </span>NW, 1971, 15 mai; Mircea Ivănescu, <span class="CharOverride-1">Wolf Aichelburg</span>,<span class="CharOverride-1"> </span>T, 1974, 6; Peter Motzan, <span class="CharOverride-1">Blaga deutsch</span>, NL, 1974, 7; Ştefan Aug. Doinaş, <span class="CharOverride-1">Wolf Aichelburg şi fascinaţia simbolurilor</span>, VR, 1975, 4; Veronica Porumbacu, <span class="CharOverride-1">Ion Pillat, „Gedichte”</span>,<span class="CharOverride-1"> </span>CNT, 1976, 37; Annemarie Schuller, <span class="CharOverride-1">Traducerea – un act creator, interviu cu Wolf Aichelburg</span>,<span class="CharOverride-1"> </span>T, 1979, 7; Dieter Roth, <span class="CharOverride-1">Mihai Eminescu Deutsch. Kritischer Blick auf ein Jahrhundert übersetzerischer Rezeption, </span>SV, 1992, 1; Peter Motzan, <span class="CharOverride-1">Wolf Aichelburg – 80</span>,<span class="CharOverride-1"> </span>„Dialog” (Dietzerbach), 1992, 31–34; <span class="CharOverride-1">Worte als Gefahr und Gefährdung. Fünf deutsche Schriftsteller vor Gericht</span>,<span class="CharOverride-1"> </span>München, 1993; [<span class="CharOverride-1">Wolf von Aichelburg</span>], JL, 1994, 29–38 (grupaj special); Nicolae Balotă, <span class="CharOverride-1">Caietul albastru, </span>II, Bucureşti, 2000,<span class="CharOverride-1"> 217–222</span>; Damaschin, <span class="CharOverride-1">Cercul Literar</span>,<span class="CharOverride-1"> passim</span>; Dan Damaschin, <span class="CharOverride-1">Confesiune şi glossă la Wolf von Aichelburg, </span>TR, 2011, 203; Cezar Boghici, <span class="CharOverride-1">Wolf von Aichelburg şi transcendenţa poeziei</span>, TR, 2011, 203; Irina Ungureanu,<span class="CharOverride-1"> Un cosmopolit cultural. Wolf von Aichelburg</span>,<span class="CharOverride-1"> </span>VTRA, 2011, 3–4; Herbert-Werner Mühlroth, <span class="CharOverride-1">„Jos pe prunduri viaţă străvezie” (Poetul, pictorul şi compozitorul Wolf von Aichelburg)</span>,<span class="CharOverride-1"> </span>VTRA, 2012, 5.&#9;<span class="semnatura-final" lang="en-US">J.W., G.Dn.</span></p>
			<p class="Heuristica-PRIMUL"><span class="titlu-12">AILENEI, Sergiu</span><span class="CharOverride-2"> </span>(28.VII.1967, Iași), critic și istoric literar. Este fiul Floricăi și al lui Dinu Ailenei. Urmează cursurile Liceului de Filologie–Istorie „M. Eminescu” din Iași (1982–1986), apoi devine student al Facultății de Filologie a Universității ,,Al. I. Cuza” din Iași, secția română–franceză, obținând licența în 1991 cu teza <span class="CharOverride-1">Craii de Curtea-Veche</span>. <span class="CharOverride-1">Dimensiuni stilistice</span>. Își încheie studiile doctorale cu teza <span class="CharOverride-1">Stiluri în proza interbelică</span>, sub îndrumarea profesorului Dumitru Irimia, lucrare publicată în 2000 şi distinsă cu mai multe premii. Funcționează la Catedra de literatura română a Facultății de Litere de la Universitatea „Al. I. Cuza” din Iași ca preparator până în 1995, asistent până în 2002, și lector până în 2006. </p>
			<p class="Heuristica-BASE">În volumul <span class="CharOverride-1">Stiluri în proza interbelică</span>, pornind de la Dámaso Alonso, care consideră că „stilul este unicul obiect al criticii literare, iar adevărata misiune a istoriei literaturii constă în a diferenția, a valorifica, a corela și a clasifica stilurile particulare”, <span class="CharOverride-2">A. </span>descrie și interpretează cu finețe stilurile unor prozatori interbelici, propunând o revizuire a valorilor după criterii de ordin stilistic. Metamorfozele ideii de stil sunt surprinse, în contextul literaturii române, la scriitori precum Mateiu I. Caragiale, Mihail Sadoveanu, Ion Vinea, Camil Petrescu, Anton Holban, M. Blecher, Pavel Dan și Al. A. Philippide. De exemplu, la Mateiu I. Caragiale se disting balcanismul ca tipologie, registrele bivalente – pe de o parte, trivial, pe de alta, înalt, aproape hagiografic, cantitatea sacrificată în favoarea calității, concentrarea artistică prioritară conturând „infernul balcanic”. Aproape în contrast cu barocul matein se situează monotonia sadoveniană, ,,stil relevabil mai curând prin particularități exterioare”, între care bizantinismul, întrucâtva opus balcanismului. Un anumit manierism este relevat în cazul lui Ion Vinea, văzut ca paradoxal regizor al textului, care demontează construcția de factură cinematografică, uneori cu ajutorul limbajului eliptic. În ceea ce privește scrierile lui Camil Petrescu, formula „logica sentimentelor”<span class="CharOverride-1"> </span>ar exprima cartezianismul analizei psihologice, însă și reîntoarcerea parțială la unele convenții ale romanului clasic. Rândurile despre Al. A. Philippide implică evidențierea unui anacronism artistic asumat, livrescul însemnând formula propriei autenticități, a rafinamentului, și afirmarea unui tradiționalism de esență atemporală. O mare parte din volum este preluată și dezvoltată în cartea <span class="CharOverride-1">Infernul balcanic: o monografie a operei lui Mateiu I. Caragiale </span>(2001), unde, în prima secțiune, numită <span class="CharOverride-1">Anamneza</span>, sunt analizate elemente caracteristice precum paseismul, motivul ruinei (malefice), semiotica vestimentară; apoi etapele declinului biologic al personajelor, reunite în scheme artistice precum fizionomia eugenică, fragilitatea aristocratică, tanatofilia, fatalitatea, vitalismul și arivismul; ulterior sunt descrise câteva trăsături ale cadrului estet al romanului. Abilitatea hermeneutică a lui <span class="CharOverride-2">A.</span> este confirmată în decriptarea multiplelor fațete referitoare la poetica misterului. În volumul <span class="CharOverride-1">Conexiuni provizorii </span>(2001), având subtitlul <span class="CharOverride-1">Categorii specifice ale imaginarului în literatura română</span>, autorul realizează o sinteză, definind în mod adecvat noțiunile „bizantinism”, „dacism”, „fanariotism”, „slavism” (categorie diacronică), „balcanism”, cea mai amplă cuprindere având-o aceasta din urmă – instabilitate, diviziunea insolubilă, corupția, privirea panoramică, ,,linii generale subsumabile motivului arhetipal numit <span class="CharOverride-1">lumea pe dos</span>”. Ambiguitatea sintagmei ,,porțile Orientului” îi permite criticului literar să parcurgă un spațiu simbolic destul de vast și să atingă o claviatură interpretativă largă, în care intră <span class="CharOverride-1">Istoria ieroglifică</span> a lui Dimitrie Cantemir, <span class="CharOverride-1">Kir Ianulea </span>de I. L. Caragiale, <span class="CharOverride-1">Isarlâkul</span> barbian, <span class="CharOverride-1">Rusoaica </span>lui Gib I. Mihăescu, <span class="CharOverride-1">Europolisul </span>lui Jean Bart, dar și <span class="CharOverride-1">Adio, Europa! </span>de I.D. Sîrbu sau <span class="CharOverride-1">Cartea milionarului</span> de Ștefan Bănulescu. Văzuţi în context, se acordă o atenție deosebită omului balcanic, dar și personajului feminin întruchipat fie de chera Duduca, fie de Chira Chiralina, de domnișoara Hus sau de Pena Corcodușa. În lucrarea <span class="CharOverride-1">Introducere în opera lui M. Blecher </span>(2003), criticul continuă imersiunea în intimitatea operei, acest eseu concentrându-se nu atât pe caracteristicile frapante ale prozatorului, cât pe dominantele imaginarului în cele două aspecte ale sale – unul legat de corporalitatea lumii, celălalt de imaginarul interior, de reverie, oniric, introspecție halucinantă. Ceea ce criticul numește ,,ontologia personală” blecheriană constă într-o viziune panoramică a lumii, raportată la o existență individuală insignifiantă, dând naștere unei ironii strivitoare la adresa omului. Contrast de esență romantică, observă <span class="CharOverride-2">A.</span>, dar într-o percepție întru totul modernă, atâta vreme cât absența emitentului acestei ironii întreține un climat al absurdului. Organizată în jurul marilor polarități (eul, celălalt, cadrul exterior), convergente în degradarea universală, simbolurile materiale ale imaginarului la M. Blecher sunt cartografiate cu sagacitate și suplețe stilistică, la aceasta contribuind și o inspirată selecție a citatului. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Stiluri în proza interbelică</span>, Iași, 2000; <span class="CharOverride-1">Infernul balcanic: o monografie a operei lui Mateiu I. Caragiale</span>, Iași, 2001; <span class="CharOverride-1">Conexiuni provizorii</span>. <span class="CharOverride-1">Categorii specifice ale imaginarului în literatura română</span>, Iași, 2001; <span class="CharOverride-1">Introducere în opera lui M. Blecher</span>, Iași, 2003.</p>
			<p class="Heuristica___m_RPR"><span class="CharOverride-2">Repere bibliografice: </span>Dragoș Cojocaru, <span class="CharOverride-1">Prin ,,infernul balcanic”</span>, CL, 2000, 12; Dragoș Cojocaru, <span class="CharOverride-1">Pluriperspectivismul unui plai cu dor</span>, CL, 2001, 9; Dan Mănucă, <span class="CharOverride-1">Stilistica seriilor</span>, CL, 2001, 10; Nicolae Busuioc, <span class="CharOverride-1">Scriitori şi publicişti ieșeni contemporani</span>, ed. 3, Iaşi, 2009, <span class="CharOverride-1">28–29</span>.&#9;<span class="semnatura-final" lang="en-US">S.D.</span></p>
			<p class="Heuristica_PRIMUL_Semnat"><span class="titlu-12">ALARMA</span>, jurnal politic, literar, comercial, judiciar şi social care a apărut la Craiova, săptămânal, între 15 ianuarie şi 30 mai 1883. Redactor: gazetarul Panache Niculescu. Aici debutează Traian Demetrescu: în numărul 12 din 4 aprilie 1883 publică primele versuri, <span class="CharOverride-1">Durerii</span> şi <span class="CharOverride-1">Victoriei</span>, după o săptămână melancolicele stihuri intitulate <span class="CharOverride-1">Plânsul</span>, iar o lună mai târziu alte două poezii, <span class="CharOverride-1">Domnişoarei V.S.</span>,<span class="CharOverride-1"> Poetul, </span>dar şi un mic discurs funebru rostit la mormântul unui coleg de liceu. În <span class="CharOverride-2">A.</span> mai apare o cuvântare electorală a lui B.P. Hasdeu, care, în aprilie 1883, candida la Craiova pentru Cameră la colegiul al treilea. &#9;<span class="semnatura-final" lang="en-US">R.Z.</span></p>
			<p class="Heuristica_PRIMUL_Semnat"><span class="titlu-12">ALĂUTA ROMÂNEASCĂ</span>,<span class="CharOverride-2"> </span>revistă apărută la Iaşi de la 14 martie 1837 până la 1 septembrie 1838 ca „supliment literal” al gazetei politice „Albina românească”. Din prima serie, iniţiată de Gh. Asachi după modelul „Curierului de ambe sexe” al lui Ion Heliade-Rădulescu, se cunosc opt numere, ieşite la intervale neregulate, ultimul purtând data 3 februarie 1838. În cadrul celei de-a doua serii, începută la 1 iulie 1838, s-au tipărit, la 1 şi la 15 ale fiecărei luni, cinci numere, avându-l ca redactor pe Mihail Kogălniceanu, publicația rămânând sub patronajul administrativ al „Albinei româneşti”. Cu toate că nu a apărut decât puţin timp, <span class="CharOverride-2">A.r.</span> s-a impus datorită faptului că a strâns în jurul ei pe câţiva dintre literaţii moldoveni cu autoritate în epocă. Sub conducerea lui Asachi s-au publicat mai mult scrieri ocazionale. Kogălniceanu a încercat să transforme <span class="CharOverride-2">A.r.</span> într-un mijloc de a aduna și împărtăși „producturile genii (duhului) rostite în proză sau în versuri și vrednice de a fi aduse la cunoștința publică, spre a fi unora de îndemn și mulțămire, iar altora de model întru urmarea unei asemenea cariere”. Lirica este în general de factură fie preromantică (Costache Negruzzi, <span class="CharOverride-1">Reverii</span>, A. Hrisoverghi, <span class="CharOverride-1">La o iță de păr</span>), fie anacreontică (Gh. Asachi – care semnează şi Alviru Dacianu – <span class="CharOverride-1">Amorul fugariu</span> şi Manolachi Drăghici – <span class="CharOverride-1">Luări aminte pentru slăbiciunile ominești</span>), fie romantică (Mihail Cuciuran). Scrierile în proză sunt mult mai puţine: C. Negruzzi figurează cu note de călătorie, iar un A.D., probabil Alecu Donici, cu istorisirea pe un subiect oriental <span class="CharOverride-1">Edes</span>. O scrisoare adresată lui C. Negruzzi de publicistul și poetul basarabean Pavel Pruncu abordează deosebirile dintre poezie şi proză. Negruzzi iscăleşte și un comentariu la traducerea lui C. Aristia a tragediei <span class="CharOverride-1">Saul</span> de Alfieri, pe care o apreciază, și un portret <span class="CharOverride-1">Daniil Scavinschi</span>. Deosebit de bogată este rubrica traducerilor. Dorind să câştige cât mai mulţi cititori, Kogălniceanu a tălmăcit, sub acromimul Klmn. și sub literele L.N., îndeosebi scrieri mondene, majoritatea luate din „Magazin für die Literatur des Auslandes”, revistă berlineză la care colaborase el însuşi, dar şi versuri din Gottfried Bürger şi Friedrich Schiller. Lui Manolachi Manu i se publică un fragment din actul II, scena 3 din transpunerea tragediei <span class="CharOverride-1">Zaïra</span> de Voltaire. Kogălniceanu a mai tradus un fragment din <span class="CharOverride-1">Filosofia vistului</span> a lui Osip Senkovski. Socotind acest fapt un atentat la autoritatea consulului rus Carl von Kotzebue, mare amator de whist, Mihail Sturdza a dispus suspendarea revistei și pedepsirea făptașului, care era și locotenent-aghiotantul său, la o lună de „arest în «casă»”. Firavele considerații critice formulate în <span class="CharOverride-2">A.r.</span> de Kogălniceanu premerg ideilor expuse în „Dacia literară”, afirmând importanţa istoriei naţionale pentru asimilarea, pe un fond autohton solid, a elementelor folositoare din civilizaţiile străine. În sumarul general al publicației C. Negruzzi mai figurează cu <span class="CharOverride-1">Fragment dintr-o călătorie</span> (relatând un drum între Podul Iloaiei și părâul Huejdul, ce curge pe lângă târgul Pietrii (Neamț), străjuit de „munțișorii” Pietricica și Cozla, și cu două poezii elogioase la adresa lui Pavel Pruncu. <span class="CharOverride-2">A.r.</span> mai include o epigramă a lui Marțial echivalată în românește de Gh. Asachi și, sub semnătura vornicului Ionică Tăutu, un epitaf, specie literară deosebit de apreciată de contemporani. Ionică Tăutu, Pavel Pruncu și Asachi par să fie seniorii de vârstă în cercul revistei, ceilalți fiind născuți după începutul secolului. Adresându-se, prin chiar titlul ei, românilor din toate provinciile,<span class="CharOverride-2"> </span>publicația s-a străduit să le ţină trează conştiinţa naţională. <span class="CharOverride-2">A.r.</span>, prima revistă din Moldova dedicată exclusiv literaturii, a fost, cu deosebire prin cea de-a doua serie a ei, şi cea dintâi tentativă însemnată de afirmare a importanţei elementului autohton în literatură. &#9;<span class="semnatura-final" lang="en-US">D.M., R.P.</span></p>
			<div class="_idGenObjectLayout-1">
				<div id="_idContainer001" class="_idGenObjectStyleOverride-1">
					<img class="_idGenObjectAttribute-1" src="03_p96-209_AiAl-web-resources/image/AlbaIulid.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">ALBA-IULIA</span>, gazetă apărută la Alba Iulia, săptămânal, de la 1 decembrie 1918 până la 29 mai 1919, din 3 iulie 1921 până la 21 septembrie 1940, din 30 august 1944 până la 25 februarie 1945. Editor şi redactor responsabil: Zaharia Munteanu, urmat de Ioan Sima, Gr. Creţariu, Ioanichie Mărgineanu, Horia Teculescu, I. Puşcariu (redactor-şef în 1925), Augustin B. Barna, Al. Crişan, Şt. Pop, Ion Ciugudean, Tit Liviu Matei, Emil Oţoiu, Antoniu Pop, Nicolae Vasiu, Ion Dumitrescu; director: Cornel B. Andrei între 1 ianuarie 1926 şi 20 mai 1929. Apariţia propriu-zisă a fost precedată la 1 decembrie 1918 de un număr ocazional, iar la 3 decembrie 1918 de o ediţie specială, cuprinzând <span class="CharOverride-1">Moţiunea Unirii</span> votată la Adunarea Naţională de la Alba Iulia. În numerele următoare îşi găsesc loc articole referitoare la Marea Adunare de la Alba Iulia de la 1 decembrie 1918, documente (<span class="CharOverride-1">Pro&#173;clamaţia regelui Ferdinand</span>), precum şi textul <span class="CharOverride-1">Tratatul secret al României</span> din 4 august 1914. La început „organ al proclamării unităţii naţionale”, între 1926 şi 1945 devine organ oficial al Partidului Naţional Ţără&#173;nesc din judeţul Alba. Periodic, în paginile sale sunt reproduse versuri de M. Eminescu, George Coşbuc, Octavian Goga, Aron Cotruş. Prezenţă constantă mai mult de un deceniu, ultimul contribuie şi cu poezii inedite. Printre colaboratori se mai numără Bazil Gruia şi Corneliu Coposu. Sporadic se tipăreşte literatură populară din zona Albei. În 1934 redacţia salută apariţia volumului <span class="CharOverride-1">Pe Mureş şi pe Târnave</span> – doine şi strigături culese de Horia Teculescu. Din acelaşi an gazeta iniţiază rubrica numită „Colţ literar”, unde semnează în general, necunoscuţi. La moartea lui Ioan Slavici, Octavian Goga şi Al. Lupeanu-Melin sunt publicate necrologuri. În numărul 3/1944 apar declaraţiile făcute la Consiliul de Coroană din 29–30 august 1940, prin care Iuliu Maniu s-a opus cedărilor teritoriale.&#9;<span class="semnatura-final" lang="en-US">E.O.</span></p>
			<p class="Heuristica-PRIMUL"><span class="titlu-12">ALBALA, Radu</span> (20.II.1924, Bucureşti – 10.V.1994, Bucureşti), prozator, istoric literar, traducător. Este fiul Anei-Erna (n. Teodoru) şi al lui Iacob Albala, cerealist. Face liceul în Bucureşti şi este licenţiat al Facultăţii de Drept şi al Facultăţii de Litere, secţia filologie clasică, a Universităţii din Bucureşti. A fost avocat până în 1948, când este eliminat din barou. Ca funcţionar la Biblioteca Academiei Române, este angajat iniţial pentru fondul de manuscrise latine. Redactor la Editura de Stat pentru Literatură şi Artă, de unde a fost exclus în 1959, va fi, peste câtva timp, redactor la Editura Litera.</p>
			<p class="Heuristica-BASE"><span class="CharOverride-2">A.</span> a debutat în 1936, ca elev, cu o traducere, în „Extemporal”, revista Liceului „Mihai Eminescu” din Bucureşti. Colaborează la „Viaţa românească”, „România literară”, „Teatrul” ş.a. Ca istoric literar, debutează în 1962 cu volumul <span class="CharOverride-1">Antim Ivireanul şi vremea lui</span>, precum şi cu antologia <span class="CharOverride-1">Bucureştii în literatură</span>. Traducătorul se face şi el cunoscut prin versiunea românească a <span class="CharOverride-1">Vieţii lui Constantin Cantemir</span> de Dimitrie Cantemir (1960) şi prin textele traduse din antologia <span class="CharOverride-1">Proză istorică latină </span>(1962), precum şi prin tălmăcirea unor scrieri de Paul Scarron (<span class="CharOverride-1">Romanţul comic</span>) sau de Alfred de Vigny (<span class="CharOverride-1">Servitute şi grandoare de ostaş</span>), pe care le şi prefaţează. Mai transpune, mai ales în colaborare, din Vasili Axionov, Ilya Ehrenburg, Casanova, Raymond Queneau, R.M. Rilke, Maxime Delamare, Roland Dorgelès. Îngrijitor (împreună cu I. Fischer) al unei ediţii din scrierile lui Anton Pann, dar şi al altor ediţii (G. Sion ş.a.), <span class="CharOverride-2">A.</span> este şi autor (în colaborare) al libretului pentru opereta <span class="CharOverride-1">Anton Pann sau Povestea vorbei</span> (1963). <span class="CharOverride-1">Antim Ivireanul şi vremea lui</span> e o viaţă romanţată în sensul bun al cuvântului. Documentele trec adesea în ficţiune şi personajele se află nu o dată în dialog. Autorul realizează bune evocări de oameni şi locuri din secolul al XVIII-lea. Cartea se resimte mult mai puţin de influenţa nefastă a dogmatismului decât antologia <span class="CharOverride-1">Bucureştii în literatură</span>, cu deosebire în prefaţă. Volumele de povestiri <span class="CharOverride-1">Desculţe</span> (1984; Premiul Asociaţiei Scriitorilor din Bucureşti), <span class="CharOverride-1">Făpturile paradisului (Desculţe vechi şi noi) </span>(1987) şi <span class="CharOverride-1">Femeia de la miezul nopţii şi alte povestiri desculţe </span>(1994) au fost apreciate de critică în termeni elogioşi. <span class="CharOverride-2">A.</span> este un excelent narator. Personajelor lui le place să relateze întâmplări, unele de-a dreptul spectaculoase. În acelaşi timp, el se relevă ca un înzestrat portretist, mai ales în chipurile de femei, ştiind să descifreze fineţea şi expresivitatea trăsăturilor, frumuseţea sălbatică şi senzuală, coborâtă parcă din <span class="CharOverride-1">Cântarea Cântărilor</span>, din care şi citează. Este un poet al iubirii cotropitoare, dezlănţuite, de care sunt animate unele personaje feminine enigmatice, ca Tuţa din povestirea omonimă. De aici, echivocul, îmbinarea realului cu fantasticul, ce aminteşte de <span class="CharOverride-1">Hanul lui Mânjoală </span>de I.L. Caragiale, şi alternanţa spirit primitiv – rafinament. Picioarele „desculţe” constituie un simbol şi un laitmotiv al povestirilor, punând încă o dată în lumină opoziţia. Elogiul femeii fascinante, stăpânite de eros, ce deţine parcă o putere de seducţie vrăjitorească, nu e altceva decât elogiul feminităţii. <span class="CharOverride-2">A.</span> se înfăţişează, de asemeni, ca un excelent pictor de medii, al unei lumi crepusculare, ca şi Mateiu I. Caragiale, al cărui urmaş se dovedeşte şi prin viziune, şi prin stil. (De altfel, apropiindu-se mult de modelul său, <span class="CharOverride-2">A.</span> scrie <span class="CharOverride-1">În deal, pe Militari</span>, un text care s-a vrut o continuare a nuvelei <span class="CharOverride-1">Sub pecetea tainei</span> a lui Mateiu I. Caragiale şi care a trecut un timp drept text matein recuperat din manuscrise.) Ca pictor al Bucureştiului, descrie un oraş pe care-l iubeşte cu frenezie, atent la rotirea anotimpurilor şi la topografia urbei, marcată de somptuoase restaurante şi cârciumi sordide, unde personajul-narator se „cufundă în lafuri şi palavre”. E o lume de sibariţi, atinsă de o anume morbiditate, situată, ca şi la Mateiu I. Caragiale, între rafinamentul culturii occidentale şi farmecul frust răsăritean, în evocarea căruia se infiltrează pe alocuri elementul livresc, totdeauna plăcut, integrându-se perfect în substanţa naraţiunii. Autorul, implicat în povestire, îi conferă, ca martor şi părtaş, o şi mai mare autenticitate prin contopirea cu acea lume ce stă să apună. Sfârşitul „veacului cel din urmă al bunului plac şi al bunului gust” e unul tragic, simbolizat semnificativ în incendiul cârciumei din <span class="CharOverride-1">Femeia de la miezul nopţii</span>. În subtextul povestirilor lui <span class="CharOverride-2">A.</span>, cuprinzând nu o dată întâmplări extraordinare, dominate de eternul eros şi de un fără istov spirit petrecăreţ, se desluşeşte şi o anume nostalgie pentru o lume ale cărei tipare îi conveneau de minune, ca om şi artist.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Antim Ivireanul şi vremea lui</span>, Bucureşti, 1962; <span class="CharOverride-1">Desculţe</span>, Bucureşti, 1984; <span class="CharOverride-1">Făpturile paradisului (Desculţe vechi şi noi)</span>, Bucureşti, 1987; <span class="CharOverride-1">Femeia de la miezul nopţii şi alte povestiri desculţe</span>, Bucureşti, 1994; ed. pref. Radu Cosaşu, Bucureşti, 2006; <span class="CharOverride-1">În deal, pe Militari</span>, în <span class="CharOverride-1">Mateiu I. Caragiale</span>, <span class="CharOverride-1">Sub pecetea tainei</span>, îngr. Marian Papahagi, pref. Nicolae Manolescu, postfaţă Ion Vartic, Cluj-Napoca, 1994, <span class="CharOverride-1">107–117.</span> <span class="CharOverride-2">Ediţii, antologii:</span> G. Sion, <span class="CharOverride-1">Proză</span>. <span class="CharOverride-1">Suvenire contimpurane</span>, introd. edit., Bucureşti, 1956; Petre Ispirescu, <span class="CharOverride-1">Basme, legende, snoave</span>, pref. Corneliu Bărbulescu, Bucureşti, 1960; <span class="CharOverride-1">Bucureştii în literatură</span>, pref. edit., Bucureşti, 1962; Anton Pann, <span class="CharOverride-1">Scrieri literare</span>, I–III, introd. Paul Cornea, Bucureşti, 1963 (în colaborare cu I. Fischer). <span class="CharOverride-2">Traduceri:</span> Dimitrie Cantemir, <span class="CharOverride-1">Viaţa lui Constantin Cantemir, zis cel Bătrân, domnul Moldovei</span>, pref. P.P. Panaitescu, Bucureşti, 1960; <span class="CharOverride-1">Proză istorică latină. Caesar. Sallustius. Titus Livius. Tacitus. Suetoniu</span>, Bucureşti, 1962; <span class="CharOverride-1">Proză latină</span>, pref. Dumitru Crăciun, Bucureşti, [1964] (în colaborare cu Dumitru Crăciun); Paul Scarron, <span class="CharOverride-1">Romanţul comic</span>, pref. trad., Bucureşti, 1967; Aleko Konstantinov, <span class="CharOverride-1">Panem et circenses</span>, pref. Emil Vrabie, Bucureşti, 1968 (în colaborare cu Ion Preda); Ilya Ehrenburg, <span class="CharOverride-1">Julio Jurenito</span>, Bucureşti, 1968 (în colaborare cu Sara Buium); Vasili Axionov, <span class="CharOverride-1">La jumătatea drumului spre Lună</span>, Bucureşti, 1967 (în colaborare), <span class="CharOverride-1">Portocale din Maroc</span>, Bucureşti, 1970 (în colaborare cu Dumitru Dumitrescu); Giaccomo Giovanni Casanova, <span class="CharOverride-1">Memorii</span>, îngr. trad., pref. Silvian Iosifescu, Bucureşti, 1970; Maxime Delamare, <span class="CharOverride-1">Triplu </span><span class="CharOverride-1">salt mortal</span>, Bucureşti, 1970; Rainer Maria Rilke, <span class="CharOverride-1">Auguste Rodin</span>, Bucureşti, 1970 (în colaborare cu Emil Manu); Raymond Quéneau, <span class="CharOverride-1">Amicul meu Pierrot</span>, pref. Val Panaitescu, Bucureşti, 1971; Vadim Şefner, <span class="CharOverride-1">Fericitul ghinionist</span>, Bucureşti, 1971 (în colaborare cu Gabriela Lebiti); Alfred de Vigny, <span class="CharOverride-1">Servitute şi grandoare de ostaş</span>, pref. trad., Bucureşti, 1971; Roland Dorgelès, <span class="CharOverride-1">Cruci de lemn</span>, pref. trad., Bucureşti, 1972; Karel Čapek, <span class="CharOverride-1">Povestiri dintr-un buzunar şi povestiri din celălalt buzunar</span>, Bucureşti, 1973 (în colaborare).</p>
			<p class="Heuristica___m_RPR"><span class="CharOverride-2">Repere bibliografice:</span> Petru Creţia, <span class="CharOverride-1">Epos şi logos</span>, Bucureşti, 1981, <span class="CharOverride-1">166–169</span>; Mihai Ungheanu, <span class="CharOverride-1">„Desculţe</span>”, LCF, 1984, 37; Nicolae Manolescu, „<span class="CharOverride-1">Desculţe”</span>, RL, 1984, 38; Marian Papahagi, <span class="CharOverride-1">„Desculţe”</span>, TR, 1985, 3; Dumitru Micu, <span class="CharOverride-1">Farmecul discret al insolitului</span>, CNT, 1985, 4; Mirodan, <span class="CharOverride-1">Dicţionar</span>, I, <span class="CharOverride-1">38–39</span>; Eugen Simion, <span class="CharOverride-1">Un „matein”</span>, RL, 1987, 22; Mircea Mihăieş, <span class="CharOverride-1">„Făpturile paradisului”</span>,<span class="CharOverride-1"> </span>O, 1987, 25; Z. Ornea, <span class="CharOverride-1">La despărţirea de Radu Albala</span>, RL, 1994, 19; Lovinescu, <span class="CharOverride-1">Unde scurte</span>, IV, <span class="CharOverride-1">287–291</span>; Ioana Pârvulescu, <span class="CharOverride-1">Peceţi de taine mateine</span>, RL, 1995, 9–10;<span class="CharOverride-1"> Dicţ. esenţial</span>, <span class="CharOverride-1">15–16</span>; Cosmin Ciotloş, <span class="CharOverride-1">Cele 1001 de hagialâcuri</span>, RL, 2006, 15; Holban, <span class="CharOverride-1">Ist. lit.</span>, II, <span class="CharOverride-1">80–82</span>; Liviu P. Dinu, Marius Popescu, <span class="CharOverride-1">L-a continuat Albala pe Mateiu Caragiale?</span>, RL, 2008, 32.&#9;<span class="CharOverride-3">Al.S.</span></p>
			<p class="Heuristica-PRIMUL"><span class="titlu-12">ALBANI, Tiron</span> (2.III.1887, Gârbova de Sus, j. Alba – 12.IX.1976, Oradea), ziarist, prozator. La şase ani, Chirion, cum figurează <span class="CharOverride-2">A.</span> în actul de naştere, fiul Justinei şi al lui Amos Albani, ţărani cu stare, rămânea orfan. După trei clase elementare făcute în sat, un unchi îl înscrie la şcoala maghiară de stat din Vinţu de Jos. Fuge însă peste munţi, la Caracal, unde e ucenic, apoi calfă în atelierul de tâmplărie al moşului său, Laurenţiu Albani. Ca muncitor tâmplar la Craiova, ia contact cu cercurile socialiste şi, sub influenţa lor, parcurge, cu înfrigurarea autodidactului, literatura care circula în aceste medii. În urma unei greve, este expulzat. După un scurt popas la Aiud, pleacă la Budapesta, în căutare de lucru. Integrat mişcării muncitoreşti de acolo, îşi completează pregătirea, urmând, după propria-i mărturie, „o clasă de liceu particular, două clase de gimnaziu muncitoresc şi Academia ziaristică, plus cursurile seminariale ale Universităţii libere”. Încă din 1909 publicase în ziarul craiovean „Cometa” o poezie şi un articol de critică socială. Perseverează în exerciţiul jurnalistic, trimiţând mici corespondenţe la „Foaia poporului” din Sibiu şi la „România muncitoare”. În 1913 intră în redacţia săptămânalului „Adevărul”, publicaţie a secţiei române a Partidului Social Democrat din Ungaria. „Logodit cu pana”, va suporta şi riscurile, fiind deţinut trei luni la Vác pentru delict de presă. Membru în Comitetul Central al Partidului Social Democrat din Ungaria, mai târziu în Consiliul Naţional Român Central, alături de alţi fruntaşi socialişti (Iosif Jumanca, Ion Flueraş, Enea Grapini), <span class="CharOverride-2">A.</span> a desfăşurat în anii Primului Război Mondial şi mai ales în preajma şi în timpul înfăptuirii Unirii, o intensă activitate printre muncitorii şi ostaşii români din Budapesta, apoi în centrele muncitoreşti din Ardeal. Ca deputat socialist în Marele Sfat Naţional, a susţinut realizarea programului adoptat la Alba Iulia. În focul evenimentelor, rememorate peste decenii, ziaristul se maturizase. Este editor şi redactor responsabil la „Adevărul” (Sibiu, 1918–1919), devenit, după mutarea de la Budapesta, organ al Partidului Social Democrat din Ardeal şi Banat, şi la periodicele care l-au continuat: „Tribuna socialistă” (Sibiu-Cluj, 1919–1921), „Dezrobirea”, organ al Partidului Socialist din Transilvania (Cluj, 1921) şi „Dreptatea” (Braşov, 1921). A lucrat, de asemenea, între 1920 şi 1945, în redacţia publicaţiilor „Facla” (Cluj), „Aurora”, revistă literară şi teatrală, „Tribuna”, „Santinela (de la vest)”, „Nădejdea poporului”, toate din Oradea, „Ştirea”, „Libertatea poporului”, ambele din Arad, la unele ocupând, în anumite perioade, şi funcţia de redactor-şef. A mai colaborat la alte numeroase gazete şi reviste, între care „Familia”, „Gazeta de vest” şi „Noua gazetă de vest”, „Cele trei Crişuri”, „Neamul românesc”. Publicistul, preocupat îndeosebi de realitatea socială şi politică, are uneori în vedere şi mişcarea culturală sau teatrală din Transilvania. A tradus din literatura maghiară un roman de Fekete Francisc şi proză de Jókai Mór, Móricz Zsigmond ş.a. În afara cărţilor apărute în deceniile al patrulea şi al cincilea din secolul trecut, definitivase o serie de manuscrise (romane, nuvele, teatru) din care n-a mai publicat decât, drastic epurat, volumul <span class="CharOverride-1">Memorii</span> (1969). A fost membru al Sindicatului Presei Române din Ardeal şi Banat.</p>
			<p class="Heuristica-BASE">Activitatea literară a lui <span class="CharOverride-2">A.</span> este o prelungire a celei de ziarist militant. Un acut sentiment al istoriei constituie suportul scrierilor sale. Pentru participantul la înfăptuirea actului de la <br />1 Decembrie 1918, calitatea de conştiinţă-martor devine imperativ etic. Din preocuparea de a oferi documentul istoric ca trăire nemijlocită au ieşit <span class="CharOverride-1">Leul de la Şişeşti</span> (1936), <span class="CharOverride-1">Douăzeci de ani de la Unire</span> (I, 1938) şi <span class="CharOverride-1">Un petec de Asie în Europa</span> (1941), lucrări situate la limita dintre proza literară, istorie şi reportaj. Prima evocă figura legendară a aprigului memorandist Vasile Lucaciu. Cea de-a doua adună în primul volum, <span class="CharOverride-1">Cum s-a făcut Unirea</span>, studii şi mărturii provenind de la douăzeci de reprezentanţi ai generaţiei Unirii, între ei şi personalităţi ca N. Iorga, Ioan Lupaş, Eugeniu Sperantia. <span class="CharOverride-2">A.</span> îşi rezervă regia textelor şi pasajele de legătură, folosind, în filmul evenimentelor, şi propriile amintiri. Scrierea din 1941 e o consemnare cu valoare de <span class="CharOverride-1">memento</span> acuzator la adresa torţionarilor horthyşti. Premise etice şi pedagogice are şi literatura de ficţiune a scriitorului. <span class="CharOverride-1">Craiul munţilor</span> (1934), dramă istorică, încearcă să revitalizeze cultul lui Avram Iancu. Piesa a fost jucată, ca şi un alt text dramatic, <span class="CharOverride-1">Kogălniceanu</span> (lăsat în manuscris), de studenţi prin diferite localităţi transilvănene. Aproape neobservat trece şi romanul <span class="CharOverride-1">Atlantida</span> (1945), cu toate că se raporta la cea mai strictă actualitate şi anticipa orientarea societăţii postbelice. Prezentului, care cumulase tarele unei istorii strâmbe şi virulente, <span class="CharOverride-2">A.</span> îi opune imaginea unei lumi paralele, unde domnia raţiunii, curmând de timpuriu o evoluţie demonică şi alienantă, întemeiase paradisul terestru. Astfel recuperat, trecutul poate fi validat ca model al viitorului pentru o Europă aflată în impas. Într-un moment în care literatura utopică era dominată de negaţie şi mizantropie, autorul reînnoadă firul tradiţiei clasice, care îi era familiară. Interesul volumului <span class="CharOverride-1">Memorii</span> este, în primul rând, documentar. Experienţa scriitoricească şi participarea directă la evenimente se fac simţite în dialoguri, în selecţia faptelor şi în coloratura afectivă a mărturiilor. Scriitor popular, cum singur se considera, <span class="CharOverride-2">A.</span> a servit, prin toate manifestările sale, un crez.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Craiul munţilor</span>, Oradea, 1934; <span class="CharOverride-1">Leul de la Şişeşti</span>, Oradea, 1936; <span class="CharOverride-1">Douăzeci de ani de la Unire</span>, vol. I: <span class="CharOverride-1">Cum s-a făcut Unirea</span>, Oradea, 1938; <span class="CharOverride-1">Un petec de Asie în Europa</span>, Arad, 1941; <span class="CharOverride-1">Atlantida</span>, Arad, [1945]; <span class="CharOverride-1">Memorii</span>, pref. Miron Constantinescu, Bucureşti, 1969. </p>
			<p class="Heuristica___m_RPR"><span class="CharOverride-2">Repere bibliografice: </span>Const. Achimescu, <span class="CharOverride-1">„Atlantida”</span>, „Aurora”, 1946, 93; G. Nistor, <span class="CharOverride-1">„Memorii”</span>, VR, 1969, 409; [<span class="CharOverride-1">Tiron Albani</span>],<span class="CharOverride-1"> </span>DCL, I, <span class="CharOverride-1">410–411</span>; <span class="CharOverride-1">Presa muncitorească şi socialistă din România</span>, vol. III, partea I–II, Bucureşti, 1971–1973, <span class="CharOverride-1">passim, </span>vol. IV, Bucureşti, 1978, <span class="CharOverride-1">passim</span>; Réthy Andor, Váczy Leona, <span class="CharOverride-1">Literatura maghiară în limba română. 1830–1970</span>, Bucureşti, 1983, <span class="CharOverride-1">275</span>, <span class="CharOverride-1">passim</span>; Mircea Popa, <span class="CharOverride-1">Proiecte literare utopice</span>, AST, 1988, 8.&#9;<span class="semnatura-final" lang="en-US">G.H.-T.</span></p>
			<p class="Heuristica_PRIMUL_Semnat"><span class="titlu-12">ALBATROS</span><span class="titlu-12 CharOverride-4">,</span><span class="CharOverride-2"> </span>revistă apărută la Bucureşti, bilunar, între 10 martie şi 15 iunie 1941, iniţiată de tinerii scriitori din grupul Albatros, condus de Geo Dumitrescu. Director: Raul Teodorescu; redacția e formată din Geo Dumitrescu, Elena Diaconu, Florin Lucescu, Dinu Pillat, Al. Cerna-Rădulescu, Ovidiu Rîureanu, Marin Sîrbulescu, Tiberiu Tretinescu, Virgil Untaru (Virgil Ierunca), ulterior fiind adăugați Marin Toma, Ben Corlaciu, Onca Talpa. În primul număr, deschis de o fotografie a lui Baudelaire însoțită de ultima strofă din <span class="CharOverride-1">Albatrosul</span>, Mircea Streinul face urări patetice echipei: „Revista să vă fie după chip și-asemănare, tânără și generoasă!  Hârsâții și ursuzii desigur că vă vor huli, dar nu luați în seamă. Nourii ignorează orăcăitul broaștelor… Important este ca sufletul vostru să ardă necontenit”. Un program propriu-zis apare abia în numărul dublu 5–6, sub semnătura directorului: „Suntem dornici de a spori forțele de colaborare ale grupului cu aportul tuturor acelora care cred ca și noi într-o artă ce-și are domeniul ei exclusiv în afară de scopuri și idealuri străine frumosului, fără amestecul în preocupările artistice a oricăror «tendințe» politice, sociale, pedagogice, moraliste sau oricum s-ar numi și oricât de nobile ar fi. […] credem că orice «tendință», oricât de lăudabilă, în loc să înnobileze arta, o înjosește sau o ucide. Frumosul nu-și are țeluri utilitare, el este prin esență și definiție dezinteresat. El nu servește nici idealuri patriotice, nici sociale, nici moralizatoare cu orice preț. […] Ceea ce năzuim însă este să realizăm în jurul acestei reviste un mediu spiritual, de gust sănătos și de idei fertile și o atmosferă prielnică eflorescenței artistice, căci avem încredere în geniul original al neamului nostru și-n puterea de creație a tinerelor noastre generații îndrumate pe drumul artei adevărate, fie ea tradiționalistă, fie dacă voiți s-o numiți artă nouă sau modernistă” (<span class="CharOverride-1">Precizări programatice la al cincilea număr</span>). Poate fi observată aici atât dezicerea (în limitele îngăduite) de arta etnicistă și patriotică promovată oficial, cât și o contaminare oportunistă (și probabil necesară) de limbajul momentului („gust sănătos”, „geniul original al neamului nostru”). Dincolo de program, <span class="CharOverride-2">A.</span> are o orientare modernistă. Stângismul discret poate fi inferat din detaliul că Geo Dumitrescu semnează cu pseudonimul Ion Călimară pamfletul <span class="CharOverride-1">„Naționalistul”</span>, schiță tipologică satirică avându-l probabil ca țintă pe Radu Gyr, și – sub rubrica „Insectar” – parodia <span class="CharOverride-1">Malec. Eșantion de literatură „eroică”, sau „imperialistă”, sau „étalage de la nation”</span>; de asemenea, polemizează cu un gazetar de la „Chemarea vremii” care criticase <span class="CharOverride-2">A.</span>, îndemnându-l: „pentru Dumnezeu!, economisește-ți balele pentru munca și chiflele zilnice!”. Publică poezii Dimitrie Stelaru (<span class="CharOverride-1">Cântec din </span><span class="CharOverride-1">neguri</span>, <span class="CharOverride-1">Cei trei</span>), Ovidiu Rîureanu (<span class="CharOverride-1">Versuri pentru femeia mea</span>), Geo Dumitrescu (<span class="CharOverride-1">Scleroză</span>, <span class="CharOverride-1">Declin</span>), Elena Diaconu (<span class="CharOverride-1">Șah</span>), Mihnea Gheorghiu (<span class="CharOverride-1">Epilog</span>), Edmond Nicolau (<span class="CharOverride-1">Noapte-n Sud</span>),  Ben Corlaciu (<span class="CharOverride-1">Cântec straniu</span>), Ștefan Aug. Doinaș (<span class="CharOverride-1">Poemul </span><span class="CharOverride-1">cărților</span>), Miron Radu Paraschivescu (<span class="CharOverride-1">Rică</span>) ș.a. Dinu Pillat va da în foileton <span class="CharOverride-1">Jurnalul unui adolescent</span>, versiune timpurie a romanului <span class="CharOverride-1">Tinereţe ciudată</span> (1943). Emil Ivănescu (personaj în romanul „cu cheie” al lui Pillat) semnează proza <span class="CharOverride-1">Al doilea erou al „Mantalei”</span>, iar Mircea Streinul se destăinuie în legătură cu<span class="CharOverride-1"> Drama casei Timoteu</span>. Virgil Untaru/Ierunca (sunt folosite ambele semnături) scrie articole precum <span class="CharOverride-1">La moartea lui James Joyce</span> (pornind de la traduceri franțuzești), <span class="CharOverride-1">Între biografia romanțată și industria literaturii</span> (atac la adresa unui gen lucrativ de pe poziții puriste – „A scrie este tot una cu a sluji într-o catedrală de pure și sublime ecouri”) și <span class="CharOverride-1">Despre o definiție a poeziei</span> sau îl omagiază pe Panait Istrati, „acest bizar ciocănitor de lumină, artistul care a sculptat în istoria gumilastică a umanității figura adevărată a «Omului»”; de asemenea, la rubrica de revistă a presei „Relief” salută „prezența d-lui Al. Piru în publicistica bucureșteană”, remarcând „acea pregătire serioasă” și „acel spirit de matură perspicacitate” a discipolului lui G. Călinescu. Tiberiu Tretinescu semnează articolele <span class="CharOverride-1">Baudelaire și femeia</span>, <span class="CharOverride-1">Ibrăileanu și scriitorii contemporani</span>, <span class="CharOverride-1">Să ne amintim de un simbolist </span>(despre D. Iacobescu). În cronica literară Marin Sîrbulescu dă seama despre culegerea de articole a lui Perpessicius<span class="CharOverride-1"> Dictando divers</span>, despre <span class="CharOverride-1">Divanul persian </span>de Mihail Sadoveanu și despre romanul <span class="CharOverride-1">Dragoste albă </span>de Aurel D. Bugariu, Geo Dumitrescu referă despre <span class="CharOverride-1">Lucreția Bugeac</span>, poeme de Ion Velicu, iar Dinu Pillat laudă placheta <span class="CharOverride-1">Mireasa lumii</span> de Constantin Stelian. Al. Cerna-Rădulescu semnează cronica dramatică (despre <span class="CharOverride-1">Gâștele</span> lui Ion I. Cantacuzino), Florin Lucescu scrie despre Auguste Renoir și Gustave Courbet, Al. Husar traduce din Paul Claudel (<span class="CharOverride-1">Întunecatul mai</span>). Într-o serie de „note filologice” Ion Coteanu recenzează <span class="CharOverride-1">Limba română </span>de Sextil Pușcariu și <span class="CharOverride-1">Le Problème de la continuité</span> de Anton Balotă ori analizează neologismul. La rubrica „Relief”, Geo Dumitrescu atacă „versul înnodat, contorsionat și nefiresc” în care Eugen Jebeleanu l-a transpus pe R.M. Rilke, „inaderența la realitate a scriitorului român” („o abdicare comodă de la efortul realist în favoarea galopului facil și fecund al fantaziei”). Cu pseudonimul Felix Anadam, același Geo Dumitrescu îl intervievează pe Perpessicius în legătură cu ediția Eminescu, iscălește encomionul <span class="CharOverride-1">Panait, fratele omului</span> (despre Istrati), articolul de direcție <span class="CharOverride-1">Între poezie și cuvinte încrucișate</span> (cerând „revenirea la realitate”, singura în măsură a mai „prezenta garanții de succes autentic pentru o nouă experiență literară”), o notiță de întâmpinare la debutul lui Alexandru Lungu cu <span class="CharOverride-1">Fata din brazi</span> ori cronica dramatică. La poșta redacției, lui Marin Preda i se răspunde: „Scrieți mai explicit. Păstrăm <span class="CharOverride-1">De capul ei</span>”, într-un număr ulterior fiind anunțat că i s-a reținut un text (ce nu va apuca totuși să fie publicat); Theodor Cazaban, apelat de asemenea la această rubrică, avea să fie publicat cu poezia <span class="CharOverride-1">Dacică</span>. &#9;<span class="semnatura-final" lang="en-US">M.I.</span></p>
			<p class="Heuristica_PRIMUL_Semnat"><span class="titlu-12">ALBATROS</span><span class="titlu-12 CharOverride-4">,</span> publicaţie apărută la Buzău, trimestrial, între octombrie 1991 şi ianuarie 1993. Reluând după şase decenii revista „Lectura şcolarului” (1931–1932), o iniţiativă a Bibliotecii pentru Copii din oraş, <span class="CharOverride-2">A.</span> îşi propune să-i familiarizeze pe micii cititori şi „creatori” cu literatura. Dintre rubrici, mai importante sunt „Cărţi noi”, „Atelier”, „Prietenii bibliotecii”, „Şi ei au fost copii”, „Remember”, „Cronica cenaclului”. Sunt prezente în paginile foii buzoiene, pe lângă copii şi profesori – cu versurile, prozele, însemnările lor – şi nume consacrate, precum Passionaria Stoicescu, Marin Sorescu (cu poeziile inedite <span class="CharOverride-1">Roiul</span> şi <span class="CharOverride-1">Gura Teghii</span>), Alexandru Mitru, Ion Caraion (un interviu dat lui Alexandru Oproescu şi republicat după „Opinia” din 24 mai 1991). Există aici o informaţie despre debutul poetic al Ion Caraion produs în 1936 în revista şcolară „Flori de primăvară”, unde semna cu numele real. Mai este de reţinut informaţia referitoare la existenţa, în 1933 şi 1934, a unei tipărituri cu acelaşi titlu, editată de Asociaţia studenţilor buzoieni „Alexandru Marghiloman”, avându-l ca redactor şi administrator pe George Gh. Pâslaru, la care au colaborat V. Voiculescu, I.A. Rădulescu-Pogoneanu, Al. A. Philippide, V. Maximilian.&#9;<span class="CharOverride-5">D.B.</span></p>
			<p class="Heuristica_PRIMUL_Semnat"><span class="titlu-12">ALBATROS</span><span class="titlu-12 CharOverride-4">,</span> revistă apărută la Constanţa, semestrial, din 1992, ca publicaţie a Societăţii de Haiku din localitate. Redactor-şef: Ion Codrescu; secretar de redacţie: Mihaela Codrescu; din 2001 conducerea este preluată de Aura Văceanu. Expresie a interesului crescând pentru cultura şi literatura extrem-orientală, publicaţia doreşte să contribuie la răspândirea şi cultivarea genurilor poeziei tradiţionale japoneze, bucurându-se de colaborarea unor cunoscători străini ale acestora (numărul 1–2/1995 este dedicat Festivalului Internaţional de Haiku de la Constanţa). În <span class="CharOverride-2">A.</span> se tipăresc haikuuri, poeme renga, renku, tanka aparţinând unor autori niponi clasici (Matsuo Bashô) şi contemporani (Koko Katô, Kayoko Hashimoto, Ikuyo Yoshimura, Tadao Araki), ca şi unor practicanţi ai acestor specii poetice din SUA, Franţa, Marea Britanie, Canada, Germania, Croaţia şi, desigur, din România. Creaţia autohtonă este reprezentată de Aurel Rău, Constantin Abăluţă, Mircea Petean, Ion Codrescu, Titus Andronic, Radu Patrichi, Şerban Codrin, Clelia Ifrim, Valentin Busuioc, Manuela Miga ş.a. Interesante sunt eseurile, între care cele semnate de Alain Kerven, Patrick Blanche, H. F. Noyes, Horat Hammitzsh, William J. Higginson, ultimul fiind şi autor al unui util <span class="CharOverride-1">Dicţionar de haiku</span>, întins pe mai multe numere. Toate textele apar în versiune română şi engleză. Alţi colaboratori: Livia Nica, Florina Dobrescu, Remus Bejan, Anca Tufiş, Olga Duţu. &#9;<span class="semnatura-final" lang="en-US">I.M.</span></p>
			<p class="Heuristica_PRIMUL_Semnat"><span class="titlu-12">ALBINA</span><span class="titlu-12 CharOverride-4">,</span><span class="titlu-12"> </span>periodic politic şi literar care a apărut de două şi de trei ori pe săptămână la Viena şi apoi la Pesta, între 27 martie 1866 şi 31 decembrie 1876. Primul redactor responsabil a fost Georgiu Popa, profesor şi literat ardelean. Din anul 1870, el era înlocuit cu Vincenţiu Babeş, care va conduce gazeta până la începutul anului 1876. Pentru o scurtă perioadă (noiembrie 1871–martie 1872), răspunderea redacţiei îi revine poetului Iulian Grozescu. Temporar, au mai fost redactori I. Sepeţianu şi profesorul I. Ciocan. În primul număr se publica un articol de fond semnat de fraţii Mocsonyi, care sprijineau financiar periodicul. Dar programul, respectat în liniile lui mari de-a lungul celor unsprezece ani de apariţie, pare să fie redactat de Georgiu Popa. <span class="CharOverride-2">A.</span> trebuia să devină o „foaie naţională generală”, militând pentru interesele întregului popor şi adresându-se românilor de pretutindeni. În ceea ce priveşte orientarea politică, se preconizau realizarea unui „program naţional” şi respectarea deplină a obiectivităţii. Ţelul activităţii literare a gazetei era stabilirea unei comunicări între toţi românii. Mijloacele pentru înfăptuirea acestui ţel au fost publicarea literaturii originale şi critica ei, precum şi o susţinută informare a cititorilor. În primii cinci ani de apariţie, mai exact atâta vreme cât Georgiu Popa a răspuns de redactarea gazetei, s-a încercat menţinerea unui echilibru între rubricile politice şi cele literare; după 1870 literatura dispare aproape cu totul din coloanele <span class="CharOverride-2">A. </span>În chestiunea culturii, pe atunci deosebit de importantă pentru românii din Transilvania, gazeta adoptă o poziţie naţională şi populară. Cultura unui popor, se afirma într-un articol nesemnat din numărul 3 al primului an, trebuie să fie predominant naţională. Aspectul naţional nu exclude însă comunicarea dintre culturi; un popor cu o bogată literatură naţională nu-şi poate pierde particularităţile etnice. O consecinţă a acestei concepţii este interesul pentru folclor, considerat cea dintâi şi cea mai directă formă de expresie a elementului naţional în literatură. <span class="CharOverride-2">A.</span> este unul dintre primele periodice româneşti care tipăreşte cu consecvenţă literatură populară, culeasă din Transilvania şi Bucovina de At. M. Marienescu, S. Fl. Marian, Vasile Bumbac, Miron Pompiliu, I. Popp, P. Draga şi Mihail Besanu. În câteva contribuţii teoretice dedicate folclorului At. M. Marienescu şi V. Bumbac discutau valoarea estetică a producţiilor literare populare şi posibilităţile de a extrage din mituri şi din balade informaţii istorice şi etnografice care să le completeze pe cele atestate documentar. Influenţa pe care folclorul o exercita asupra literaturii culte, căreia îi transmite „caracteristica proprie”, era, de asemenea, observată, precum şi roadele pozitive ale acestei înrâuriri la Gh. Asachi, Ion Heliade-Rădulescu, V. Alecsandri. În mai multe rânduri, prin intermediul gazetei, intelectualii de la sate au fost îndemnaţi să culeagă literatură populară. În vederea unei culegeri corecte, eventualilor culegători li se ofereau şi sumare indicaţii de metodă. Literatura este privită în primul rând ca un mijloc de realizare a idealului naţional. Naţiunile mari, se spune aici, au progresat şi prin acţiunea socială a poeziei. Poetul are datoria de a prevesti evoluţia evenimentelor istorice, de a pregăti mişcările sociale, aşa cum făcuse Andrei Mureşanu la 1848. De aceea, tendinţa poeţilor din generaţia anului 1860 de a neglija „aspiraţiile naţionale”, de a se dedica exclusiv „liricii estetice” este combătută. Poetul, se arăta mai departe, trebuie să fie un agitator naţional şi social. Viaţa literară din Transilvania deceniului 1865–1875 este oglindită adecvat în paginile gazetei, dar literatura publicată este totuşi insuficientă. I. Grozescu, V. Bumbac şi At. M. Marienescu sunt, prin frecvenţa prezenţei lor, poeţii cei mai legaţi de <span class="CharOverride-2">A.</span> Şi-au publicat aici o bună parte din versuri şi Iosif Vulcan, I.S. Bădescu, Justin Popfiu, I. Papiu, I. Pop-Florantin, Dimitrie Petrino, Aron Densuşianu, Miron Pompiliu (semna şi Moise Pompiliu), Victor Russu, Elie Trăilă, Zaharia Antinescu. Sub pseudonimul Cassiu se ascunde Al. Roman, un atent şi pătrunzător observator al moravurilor din mediile urbane ardeleneşti, comentate cu umor şi vioiciune. Redactorii s-au străduit să contribuie la realizarea unităţii culturale a românilor. În acest scop, activitatea Societăţii Academice Române şi evenimentele vieţii literare din Iaşi şi Bucureşti sunt urmărite atent. Se publicau informaţii diverse privitoare la cei mai cunoscuţi scriitori munteni şi moldoveni, precum şi la ziarele şi revistele mai răspândite. Preferinţele se îndreptau către I. Heliade-Rădulescu, D. Bolintineanu şi V. Alecsandri, ale căror versuri sunt des reproduse. În articolul <span class="CharOverride-1">O scrisoare critică</span>, publicat de Eminescu în martie 1870, în care polemiza cu Junimea, poetul încearcă să răspundă criticilor aduse de Titu Maiorescu şcolii pumniste. Mai ales în perioada în care a apărut la Viena, <span class="CharOverride-2">A.</span> devenise una dintre cele mai răspândite gazete transilvănene, graţie orientării naţionale, efortului de a sprijini literatura originală, atenţiei acordate cultivării limbii române, precum şi datorită preocupării pentru calitatea articolelor publicate. &#9;<span class="semnatura-final" lang="en-US">R.Z.</span></p>
			<div class="_idGenObjectLayout-1">
				<div id="_idContainer002" class="_idGenObjectStyleOverride-1">
					<img class="_idGenObjectAttribute-1" src="03_p96-209_AiAl-web-resources/image/AlbinaCarpastilor.png" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">ALBINA CARPAŢILOR</span>, „foaie beletristică, ştiinţifică şi literară, cu ilustraţiuni” apărută la Sibiu săptămânal de la 18 august 1877, iar de la 15 octombrie 1878 bilunar până la 30 septembrie 1880. Anunţată cu titlul „Albina Daciei” – refuzat de autorităţile austro-ungare –, <span class="CharOverride-2">A.C.</span>, este editată de Visarion Roman, redactor până la 8 decembrie 1877 fiind I. Al. Lapedatu. În primăvara anului următor I. Al. Lapedatu moare şi în numărul 40 se anunţă suspendarea publicaţiei până la angajarea altui redactor. Acesta va fi Iosif Popescu, sub a cărui conducere revista va reapărea de la 15 octombrie 1878. Alături de „Telegraful român”, <span class="CharOverride-2">A.C.</span> a contribuit la pătrunderea ideilor junimiste în Tran&#173;silvania. I. Al. Lapedatu solicitase de altfel şi colaborarea lui Titu Maiorescu, fără să o obţină însă, pentru că mentorul Junimii socotea revista prea angajată în polemicile interne ale românilor transilvăneni. Au colaborat, în schimb, Vasile Alecsandri şi Ioan Slavici, primul cu versuri, proză şi teatru, iar cel de-al doilea, ale cărui sfaturi au contribuit la stabilirea orientării publicaţiei, cu proză. Prin <span class="CharOverride-2">A.C.</span> se încerca astfel, într-un moment când importanţa „Familiei” scăzuse, iniţierea, în domeniul cultural şi literar, a unei orientări cu rădăcini mai adânci în viaţa politică din Transilvania şi totodată mai apropiată şi de cercurile politice şi culturale din România. La <span class="CharOverride-2">A.C.</span> au publicat versuri şi proză I. Al. Lapedatu, Theochar Alexi, Iosif Popescu, N. Baboean, Iason Biano (Isaia Bosco), I.C. Panţu, T. Bota, I.S. Bădescu, S. Fl. Marian, Ion Gorun, Andrei Bârseanu. S-au republicat şi scrieri de D. Bolintineanu, G. Creţeanu, T.T. Burada, Frédéric Damé, Maria Flechtenmacher. Printre autorii străini din care s-a tradus se numără Schiller (traduceri de I. Al. Lapedatu), O.C. Waldau, Sacher Masoch, H. Heine, Balzac (traduceri de I. Popescu), Musset, Al. Dumas, Edgar Quinet, G. Droz ş.a. Lui Al. Macedonski i s-a retipărit, sub titlul <span class="CharOverride-1">Baladă</span>, o traducere după <span class="CharOverride-1">Lenore</span> de Bürger. Revista a publicat şi literatură populară. S. Fl. Marian trimitea doine şi descântece culese din Bucovina, iar I. Popescu şi O. Dlujanschi tipăreau articole despre jocurile populare şi, respectiv, despre tradiţiile poporului român. I.  Al. Lapedatu este autorul unor articole biografice cu o informaţie bogată, dar cuprinzând şi analize pertinente ale activităţii literare, dedicate lui C. Negri, Ioan Maiorescu, C. Stamati, C. Negruzzi, V. Alecsandri. &#9;<span class="CharOverride-5">R.Z.</span></p>
			<p class="Heuristica_PRIMUL_Semnat"><span class="titlu-12">ALBINA PINDULUI</span><span class="titlu-12 CharOverride-4">,</span> revistă apărută la Bucu&#173;reşti, bilunar, de la 15 iunie 1868 până la 1 aprilie 1870, apoi la Craiova, de la 15 aprilie până la 1 iunie 1875, şi din nou la Bucureşti, lunar, până în 1 ianuarie 1876. Redactor Grigore H. Grandea, care o susţine material. Publicaţia, având subtitlul „Litere, ştiinţe şi arte”, este unul dintre cele dintâi periodice literare româneşti în adevăratul sens al cuvântului. În alcătuirea ei revista poartă pecetea romantismului înflăcărat al lui Gr. H. Grandea, care îi imprimă trăsăturile personalităţii sale aproape extravagante, cu preocupări intelectuale extrem de ramificate. Deşi declaraţiile de principiu nu lipsesc, o linie directoare nu se poate descoperi în amalgamul de versuri, proză şi pretenţioase studii de proporţii, cu subiecte dintre cele mai variate. Grandea aborda cu aceeaşi uşurinţă istoria şi teoria literaturii, estetica generală, istoria artelor şi filosofia, într-o vastă compilaţie. Un interes relativ din perspectivă contemporană îl au şi traducerile din M. Montégut, Ed. Schuré, J. Andrieu ş.a. Dar <span class="CharOverride-2">A.P.</span> a fost, în primul rând, o revistă de poezie. Poet romantic el însuşi, redactorul s-a arătat generos cu colegii de generaţie şi totodată un constant preţuitor al liricii înaintaşilor. Versurile lui Iancu Văcărescu, Vasile Cârlova, Ion Heliade-Rădulescu şi Grigore Alexandrescu erau reproduse alături de cele ale lui D. Bolintineanu, V. Alecsandri, G. Sion, G. Creţeanu, N. Nicoleanu, N. Skelitti. Dintre poeţii mai tineri colaborau Miron Pompiliu, Th. Şerbănescu, I. Al. Lapedatu, D. Petrino, M. Gregoriady de Bonacchi, C. Cârlova, V. D. Păun (care debuta aici sub numele real, Basile Dimitrescu) şi mai puţin cunoscuţii G. Al. Zamphirolu, G. Ionescu-Munte, G. Mulţescu, P. Angelescu, N. Georgescu, L. Puşcariu. Poezii populare culese în Macedonia tipăresc I. Fotianu, I. Santo şi junimistul I.D. Caragiani. Lui D. Bolintineanu i se publică <span class="CharOverride-1">Viaţa lui Cuza Vodă</span> şi un fragment din romanul <span class="CharOverride-1">Doritorii nebuni</span>, iar lui V. Alecsandri i se tipăreşte spiritualul <span class="CharOverride-1">Dicţionar grotesc</span>, care a stârnit o sumedenie de nemulţumiri, îndreptate în egală măsură împotriva autorului şi a revistei. Repertoriul bogat al autorilor străini traduşi şi mai ales valoarea estetică a operelor selectate arată că Gr. H. Grandea ambiţiona să alcătuiască o adevărată istorie exemplificată a literaturilor europene, în spiritul „Bibliotecii universale” iniţiate de I. Heliade-Rădulescu. Chiar el a tradus din Teocrit, Apollonios din Rhodos, Lucian, Seneca, Horaţiu, Dante, Shakespeare, Herder, Bürger, Schiller, Goethe, Byron, Uhland, Lamartine, G.-M. Legouvé, Saint-Marc Girardin, George Sand. Alte tălmăciri au dat I. Heliade-Rădulescu, D. Bolintineanu, B.V. Vermont (fragmente din drama <span class="CharOverride-1">Don Carlos</span> de Schiller), G. Baronzi, V. D. Păun, Miron Pompiliu ş.a. La <span class="CharOverride-2">A.P.</span> au mai colaborat cu studii de istorie, pedagogie, lingvistică şi medicină Al. Zanne, V.A. Urechia, N. Densuşianu, I. Al. Lapedatu şi I.C. Drăgescu.&#9;<span class="semnatura-final" lang="en-US">R.Z.</span></p>
			<p class="Heuristica_PRIMUL_Semnat"><span class="titlu-12">ALBINA ROMÂNEASCĂ</span>, gazetă politică şi literară apărută la Iaşi, de două ori pe săptămână, între 1 iunie 1829 şi 29 decembrie 1849; va apărea regulat până la 8 ianuarie 1833. După o întrerupere, reapare la 7 decembrie 1833. Din 30 iunie 1835 survine o nouă întrerupere, de 18 luni, până la 3 ianuarie 1837. Începând cu 9 ianuarie 1850, în locul <span class="CharOverride-2">A.r.</span> se editează „Gazeta de Moldavia”, până la 24 noiembrie 1858; „Patria”, scoasă la Iaşi din 27 noiembrie 1858 şi până la 5 octombrie 1859, este, de asemenea, o continuare a <span class="CharOverride-2">A.r.</span> În a doua jumătate a lunii februarie 1829 Gh. Asachi cerea administraţiei ruseşti de ocupaţie din Moldova aprobarea de a edita şi redacta o publicaţie periodică cu patru pagini, în care ar fi urmat să insereze ştiri culese din ziarele străine, buletine despre operaţiunile militare ale războiului ruso–turc şi să tipărească articole cuprinzând noţiuni instructive de istorie, geografie şi fizică, scrieri literare şi morale, noutăţi din lumea întreagă şi informaţii comerciale. Două luni mai târziu, la 7 aprilie, autorităţile emit dispoziţia oficială prin care se aproba apariţia gazetei şi Asachi trimite, câteva zile după aceea, înştiinţări către eventualii prenumeranţi. În luna mai 1829 el scoate trei foi volante, intitulate „Novitale de la armie”, în care publică ştiri de pe front, cele mai multe preluate din ziarele ruseşti şi austriece. „Novitalele” sunt urmate, la 1 iunie, de primul număr al noii publicaţii. Asachi va restructura treptat programul gazetei, făcând din <span class="CharOverride-2">A.r.</span> ceea ce era „Curierul românesc” în Ţara Românească, adică un organ de afirmare şi susţinere a intereselor naţionale. Un timp, începând din 1831, pentru a face publicitate peste hotare chestiunilor politice care îi frământau pe patrioţii din ţările române, dar şi pentru a-i atrage în cercul cititorilor pe acei boieri care nu citeau decât greceşte sau franţuzeşte, <span class="CharOverride-2">A.r.</span> publică articolul editorial şi comentariile politice din prima pagină şi în franceză. La redactarea gazetei au colaborat V. Fabian-Bob, Gh. Săulescu şi Teodor Codrescu. Iniţiativele culturale ale lui Asachi, realizate în principal în paginile gazetei, vor găsi o ilustrare şi în suplimentele „Alăuta românească” (14 martie 1837 – 1 septembrie 1838) şi „Arhiva Albinei pentru arheologie română şi industrie” (1844 –1847). În 1839 Asachi mai tipărea şi „Foaia sătească a Prinţipatului Moldovii”, distribuită gratuit ştiutorilor de carte de la ţară. Pe plan politic Asachi este un adept al stărilor de lucruri stabile, al reformelor de sus în jos, al luminării poporului prin învăţătură şi culturalizare. El priveşte orice îndemn la schimbare cu reţinere, acţiunile sale sunt prudente. <span class="CharOverride-2">A.r.</span> ilustrează, în bună măsură, această poziţie politică. Pe tărâmul culturii şi al literaturii redactorul gazetei este un eclectic. Admirator al clasicismului, dar nu indiferent la armoniile romantice ale poeziei europene a epocii, cunoscător, cum singur mărturiseşte, al folclorului autohton, precum şi al legendelor şi tradiţiilor istorice naţionale, el îmbină în scrierile sale beletristice toate aceste direcţii, iar ideologia sa literară încearcă să le împace. Sub toate aspectele – jurnalism, teatru, literatură, dar şi în alte domenii, ca şi I. Heliade-Rădulescu, Asachi este un iniţiator. Până la 1840 viaţa intelectuală din Iaşi şi din întreaga Moldovă se desfăşoară, în principal, sub îndrumarea sa şi prin intermediul <span class="CharOverride-2">A.r.</span> După ce M. Kogălniceanu scoate seria a doua a „Alăutei româneşti” (1838), influenţa lui Asachi începe să scadă. Eforturile lui de a recâştiga terenul pierdut prin introducerea unui foileton literar permanent (începând din 1839) şi prin atenţia pe care o va acorda acestui foileton în deceniul următor nu au fost suficiente pentru a egala autoritatea „Daciei literare”, a „Propăşirii” şi a celorlalte publicaţii periodice ale lui Kogălniceanu. Concepţia politică a lui Asachi, vederile sale în privinţa dezvoltării sociale, rădăcinile inspiraţiei sale poetice erau prea mult legate de realităţile primei jumătăţi a secolului al XIX-lea. <span class="CharOverride-1">Înainte cuvântarea</span> scrisă de Asachi pentru întâiul număr nu oferea multe lămuriri în privinţa programului gazetei. O direcţie literară nu se indica, dar poate fi dedusă din studierea materialului beletristic şi a publicisticii apărute şi corespunde întru totul vederilor lui Asachi. <span class="CharOverride-2">A.r.</span> a impulsionat şi a sprijinit creaţia scriitorilor din Principate, încurajând, totodată, în etapa de după 1835, predilecţia unor autori tineri atunci (C. Negruzzi, M. Kogălniceanu, V. Alecsandri) pentru o literatură preocupată de realităţile sociale, pentru critica unor stări de lucruri necorespunzătoare. Alături de poezia lui Asachi, al cărei registru include teme variate, specifice atât clasicismului, cât şi romantismului, s-a publicat o poezie cu un subliniat caracter educativ, moralizator, pe care o cultivau Gh. Săulescu, D. Gusti, G. Sion, şi, în spiritul epocii, o bogată producţie de fabule compuse de Gh. Asachi, Alecu Donici, G. Sion ş.a. Nuvelistica de inspiraţie istorică şi teatrul îşi au, de asemenea, locul lor în coloanele gazetei. Prin subiectele tratate, alese din istoria Evului Mediu românesc, <span class="CharOverride-2">A.r.</span> contribuie, alături de „Curierul românesc” şi, după 1838, de „Gazeta de Transilvania”, la impunerea unui nou curent de opinie, la afirmarea ideii de unitate spirituală şi naţională. Asachi se desparte de Heliade-Rădulescu sau de G. Bariţiu în felul de a susţine aceste idei şi în metodele pe care le recomandă şi le urmează. Publicistica lui politică şi culturală se menţine în limitele unei respectări necondiţionate a prescripţiilor cenzurii. Informaţiile şi ştirile politice se preiau din gazetele străine, ruseşti, austriece şi, mai rar, franceze sau engleze; se urmăreşte mersul de ansamblu al politicii europene, se comentează descoperirile ştiinţifice, se dau informaţii geografice sau istorice. Dacă încercarea de selecţie nu este întotdeauna evidentă, se observă în schimb preocuparea lui Asachi pentru stilul articolelor şi pentru formarea lexicului util comunicării noilor noţiuni sociale şi culturale la care acestea se referă. Contribuţia la formarea stilului publicistic este, astfel, unul dintre meritele însemnate ale <span class="CharOverride-2">A.r.</span> Nici participarea la discuţiile privind limba literară nu sunt lipsite de interes, deşi, prin Gh. Săulescu, gazeta s-a situat pe o poziţie regionalistă, pe care, de altfel, a combătut-o, primul, C. Negruzzi, cel mai statornic colaborator al gazetei. Articolele şi cronicile dedicate teatrului, cu toată preţuirea pe care Asachi şi colaboratorii săi apropiaţi o arătau literaturii dramatice româneşti, se opresc mai ales asupra menirii educative, discuţiile neglijând latura criticii sociale şi pe aceea estetică. Reproşurile pe care D. Gusti le va face piesei <span class="CharOverride-1">Băcălia ambiţioasă</span> a lui Alecu Russo au la bază tocmai aceste puncte de vedere. Este caracteristic pentru felul în care Asachi înţelegea rostul presei periodice faptul că răspunsul lui Russo apare tot în coloanele <span class="CharOverride-2">A.r.</span>, deşi articolul <span class="CharOverride-1">Critica criticii</span> punea sub semnul întrebării, în primul rând, ideologia literară a redactorului gazetei. În acelaşi spirit, cu argumente care proveneau din estetica revolută a clasicismului, sunt cronicile şi recenziile literare scrise de Gh. Săulescu, T. Codrescu sau A. Gallice. La foiletonul literar au colaborat cu versuri şi proză Iancu Văcărescu, C. Stamati, Teodor Stamati, C. Aristia, I. Heliade-Rădulescu, Al. Hrisoverghi, N. Dimachi, V. Pogor, I. Poni, M. Cuciuran, V. Drăghici, Gh. Nicoleanu, C. Caragiali, Al. Pelimon, Grigore Alexandrescu, Cezar Bolliac, D. Ralet, N. Istrati, Enrich Winterhalder, C. D. Aricescu ş.a. Între 1838 şi 1840 M. Kogălniceanu publica cronici ale evenimentelor politice, note şi comentarii istorice etc., precum şi <span class="CharOverride-1">Soirées dansantes</span>, în care sunt satirizate moravurile aristocraţiei moldoveneşti. V. Alecsandri tipăreşte aici, din 1841 până în 1843, unele poezii (<span class="CharOverride-1">Crai nou, Tatarul, </span><span class="CharOverride-1">Maiorul Iancu Bran</span>), proză (<span class="CharOverride-1">Pieirea iluziilor</span>, fragment din <span class="CharOverride-1">Călătorie în Africa</span>) ş.a. Cea mai importantă colaborare literară este însă aceea a lui C. Negruzzi, mai apropiat, poate, şi ideologic de Asachi. Prima scriere publicată, <span class="CharOverride-1">Despre ruinele şi ruinările Moldaviei</span>, mai cunoscută sub titlul <span class="CharOverride-1">Scrisoarea III (Vandalism)</span>, datează din de&#173;cembrie 1837 şi este semnată Un tânăr moldo&#173;van. I se adaugă apoi <span class="CharOverride-1">Riga Poloniei şi prinţul Moldaviei,</span><span class="CharOverride-1"> Reţetă, Catacombele Monastirei Neamţului</span> şi alte scrieri în proză. În 1839 lui Negruzzi îi apăreau paisprezece traduceri din baladele lui Victor Hugo, a cincisprezecea fiind publicată în 1841, apoi o scrisoare privitoare la discuţiile lingvistice din epocă, un articol despre comerţul din Principate (1840), alte note şi articole cu caracter polemic, referitoare mai ales la politică. În <span class="CharOverride-2">A.r.</span> au apărut puţine traduceri (din Tasso, Hugo, Silvio Pellico ş.a.), Asachi arătându-se interesat, în primul rând, de publicarea literaturii autohtone. Ilustrând o perioadă de tranziţie caracterizată prin mari frământări sociale şi politice, gazeta lui Gh. Asachi a fost unul dintre cele mai importante elemente de activare a vieţii intelectuale româneşti. &#9;<span class="CharOverride-5">R.Z.</span></p>
			<p class="Heuristica_PRIMUL_Semnat"><span class="titlu-12">ALBINE ŞI VIESPI</span><span class="titlu-12">,</span><span class="CharOverride-2"> </span>revistă satirică apărută la Bucureşti, lunar, de la 1 mai 1893 până la 1 mai 1894. Director şi proprietar: Ştefan Vellescu. Gazeta, scoasă cu scopul de a-i face concurenţă revistei lui I.L. Caragiale „Moftul român”, nu obţine însă audienţa scontată şi după unsprezece numere Vellescu renunţă la publicarea ei. Un program vag, formulat în termeni ezitanţi, este articolul <span class="CharOverride-1">Albine şi viespi</span> din primul număr. Revista va întreprinde o selecţie a scrierilor unor „poeţi şi prozatori ce au trăit în veacul nostru” şi va încerca „să împrospăteze viitorimii fagurii din literatura epocii”. Totodată, va evita „satira greoaie şi bădărănoasă”, optând pentru o satiră şi o critică apropiate de artă. Chiar din aceste rânduri răzbate antipatia editorului faţă de Caragiale. Vellescu blamează ceea ce el numeşte „destrăbălarea autodidactică”, ironizându-i deopotrivă pe analiştii pedanţi, „care te spânzură dacă o virgulă sau un punct a scăpat cumva din vederea zeţarului”. De asemenea, la rubrica „Din zbor”, care conţine şi multe observaţii de natură morală ori mici portrete satirice schiţate cu iscusinţă, mai în fiecare număr sunt prezente înţepături la adresa publicaţiei concurente şi a directorului ei, considerat „un moftangiu”. Apariţia în cotidianul „Vestea” (1893) a unui articol dedicat lui Caragiale provoacă din partea lui Vellescu o reacţie iritată (<span class="CharOverride-1">Biografia unui om maaare!?</span>). Criticile sunt îndreptate şi spre literatura „directorului mofturilor bucureştene”. Acesta, se spune cu ironie, ar pregăti o comedie nouă, intitulată <span class="CharOverride-1">Piper fără sare sau Nº 13”, </span>care ar reprezenta „o săritură bunicică de la Nº 9 la Nº 13”. Aluzia la comedia <span class="CharOverride-1">O noapte furtunoasă sau Nº 9</span> este pe cât de evidentă, pe atât de nedreaptă. În termeni apropiaţi, deşi nu fără o câtime de dreptate, este comentată şi implicarea lui Caragiale la direcţia Teatrului Naţional. De altfel, activitatea teatrală este urmărită cu atenţie. În ipostază de cronicar dramatic, Ştefan Vellescu, el însuşi actor, se arată avizat, iar remarcile sale, adesea critice, sunt, cele mai multe, îndreptăţite. La <span class="CharOverride-2">A.v.</span> au colaborat cu versuri Scarlat Orăscu şi Traian Demetrescu, epigrame dau Sergiu Cujbă şi Giordano, în vreme ce Bonifaciu Florescu traduce un rondel de Charles d’Orléans. Cu proză sunt prezenţi D. Rosetti-Max şi scriitoarea Smara, iar Ştefan Vellescu îşi publică aici încercările dramatice, nereuşite, o adaptare a comediei <span class="CharOverride-1">Le Menteur véridique</span> de Eugène Scribe şi mai multe nuvele.&#9;<span class="semnatura-final" lang="en-US">R.Z.</span></p>
			<div class="_idGenObjectLayout-1">
				<div id="_idContainer005" class="Basic-Graphics-Frame _idGenObjectStyle-Disabled">
					<div id="_idContainer003" class="Basic-Graphics-Frame">
						<p class="Titlu-Nume-H">ALBOIU, George </p>
						<p class="Titlu-mic-DATE">(6.VII.1944, Roseţi, <br />j. Ialomiţa), poet.</p>
					</div>
					<div id="_idContainer004" class="Basic-Graphics-Frame">
						<img class="_idGenObjectAttribute-1" src="03_p96-209_AiAl-web-resources/image/AlboiuGeorges.jpg" alt="" />
					</div>
				</div>
			</div>
			<p class="Heuristica_PRIMUL_Semnat">Fiu al Floricăi (n. Dima) şi al lui Ion Alboiu, ţărani, <span class="CharOverride-2">A. </span>urmează Liceul „Nicolae Bălcescu” din Călăraşi (absolvit în 1963) şi Facultatea de Limba şi Literatura Română a Universităţii din Bucureşti (1964–1969). Între 1970 şi 1972 este redactor la „Almanahul literar” al Uniunii Scriitorilor, ulterior, până în 1990, redactor la „Almanahul literar” al Asociaţiei Scriitorilor din Bucureşti, apoi funcţionar la Asociaţia Scriitorilor din Bucureşti, iar între 1992 şi 1994 consilier în cadrul Consiliului Naţional al Audiovizualului. Colaborează la „Luceafărul”, unde debutează în 1964, „România lite&#173;rară”, „Viaţa românească”, „Convorbiri literare”, „Steaua”, „Tribuna”, „Amfiteatru”, „România Mare” ş.a. A fost distins cu Premiul Asociaţiei Scriitorilor din Bucureşti pentru volumul <span class="CharOverride-1">Poemele câmpiei</span> (1978). </p>
			<p class="Heuristica-BASE"><span class="CharOverride-2">A.</span> debutează editorial cu volumul <span class="CharOverride-1">Câmpia eternă</span> (1968), unde se remarcă printr-un „ruralism dilatat până la dimensiuni universale” (Gh. Grigurcu). Simbolul câmpiei revine şi în poemele altor cărţi de mai târziu, în jurul lui constituindu-se o structură lirică originală, care rămâne constantă în multe din volumele următoare, nuanţându-se şi precizându-se în <span class="CharOverride-1">Drumul sufletelor</span> (1970), <span class="CharOverride-1">Poemele câmpiei</span>. Această mitologie e una sumbră, orizontul este unul tragic, unde nu transpare nici o rază de lumină, nu se întrevede nici un viitor, iar când e invocat, e văzut ca un „viitor dureros”, plângând el însuşi: „De aceea ochiul meu aşteaptă pe câmpie/ să vină o lacrimă din acel viitor dureros/ care înainte de a fi poate plânge”. Cântecul „curge prin pământ”, celor care îl ascultă li se pare că vine „din cealaltă parte a pământului”, oamenii merg cu privirile aplecate, „căutând prin noroaiele drumurilor/ un bulgăre de aur pierdut de zeul morţii”. „Oameni străvezii” caută noaptea, vor să coboare la „grânele de sub pământ”; în fine, le-ar trebui un an să facă „numai parastase” sau măcar o zi şi o noapte să fie „această neagră sărbătoare”. Fluviile cară „pe sub pământ” scoici, sălcii, vulturi şi oameni, rudele îşi duc „morţii în spinare”, fluviul e omofag şi parcă ar „curge în infern”. Obosit în această zvârcolire telurică, omul se culcă pe o parte a câmpiei şi se înveleşte cu cealaltă parte a ei; întreaga câmpie „curge spre un asfinţit necunoscut”. În <span class="CharOverride-1">Stâlpi</span> (1974) se întâlnesc totuşi versuri pe ritmuri populare mai jucăuşe, nici ele debordând de optimism. Altele, în stil pillatian, sunt mai degrabă nişte parodii: „Ieşiţi şi din metrouri, şi târlă şi din iurtă/ În iarba cea mai verde ne tăvălim acum/ Şi-aflăm în timp ce râdem ca-n alte ere cum/ mesajele din cosmos ne gâdilă pe burtă”. Tipică din nou pentru „câmpia eternă” este însă evoluţia, ascensiunea cârtiţei pe sub pământ, de unde iese la lumină „cu stânca-n dinţi”. Ceea ce nu exclude frecventarea şi a altor simboluri, precum „edenul de piatră”, „cumplita apoteoză”, răsăritul, amurgurile, lacrima, stâlpul, şoimul, care dau şi titlul unor cărţi: <span class="CharOverride-1">Edenul de piatră </span>(1970),<span class="CharOverride-1"> Gloria lacrimei </span>(1971),<span class="CharOverride-1"> Cumplita apoteoză</span> (1973), <span class="CharOverride-1">Metoda şoimului</span> (1981). Dar poetul demonstrează noi disponibilităţi, de pildă, în <span class="CharOverride-1">Turnir</span> (1987), unde se găseşte o lirică de mici dimensiuni, foarte concentrată, exprimând idei oarecare sau impresii fugare, ca în ciclul intitulat <span class="CharOverride-1">Scurte, </span>o formulă înrudită întâlnindu-se în aforismele din <span class="CharOverride-1">Roata lumii </span>(1994). <span class="CharOverride-2">A. </span>este şi autorul unor cărţi de critică, precum <span class="CharOverride-1">Un poet printre critici</span> (1979), în care îşi expune opinia despre numeroşi autori, de la Geo Bogza, Ştefan Aug. Doinaş, Nichita Stănescu, Marin Sorescu până la Mircea Dinescu, Adrian Popescu ş.a. Mai alcătuieşte <span class="CharOverride-1">Antologia poeţilor tineri</span> (1982) şi este, la rândul său, prezent în mai multe antologii, tradus în limbile italiană, franceză, turcă, greacă.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Câmpia eternă, </span>Bucureşti, 1968; <span class="CharOverride-1">Cel pierdut</span>, Bucureşti, 1969; <span class="CharOverride-1">Drumul sufletelor</span>, Bucureşti, 1970; <span class="CharOverride-1">Edenul de piatră</span>, Bucureşti, 1970; <span class="CharOverride-1">Joc în patru</span>, Bucureşti, 1970; <span class="CharOverride-1">Gloria lacrimei</span>, Bucureşti, 1971; <span class="CharOverride-1">Cumplita apoteoză</span>, Bucureşti, 1973; <span class="CharOverride-1">Stâlpi</span>, Bucureşti, 1974; <span class="CharOverride-1">Poeme</span>, Bucureşti, 1975; <span class="CharOverride-1">Cântarea României</span>, Bucureşti, 1977; <span class="CharOverride-1">Poemele câmpiei</span>, Bucureşti, 1978; <span class="CharOverride-1">Un poet printre critici</span>, Bucureşti, 1979; <span class="CharOverride-1">Aventura continuă</span>, Bucureşti, 1980; <span class="CharOverride-1">Metoda şoimului</span>, Bucureşti, 1981; <span class="CharOverride-1">Câmpia eternă</span>, postfaţă Costin Tuchilă, Bucureşti, 1984; <span class="CharOverride-1">Hora mică</span>, Bucureşti, 1985; <span class="CharOverride-1">Turnir</span>, Bucureşti, 1987; <span class="CharOverride-1">Roata lumii</span>, Bucureşti, 1994; <span class="CharOverride-1">Câmpia eternă</span>, pref. Valentin F. Mihăescu, Bucureşti, 2001. <span class="CharOverride-2">Antologii: </span><span class="CharOverride-1">Antologia poeţilor tineri</span>, Bucureşti, 1982.</p>
			<p class="Heuristica___m_RPR"><span class="CharOverride-2">Repere bibliografice:</span> Nicolae Manolescu, [<span class="CharOverride-1">George Alboiu</span>], CNT, 1968, 26, 1969, 27, 1970, 38; Valeriu Cristea, <span class="CharOverride-1">„Câmpia eternă”</span>, AFT, 1968, 32; Mihai Ungheanu, <span class="CharOverride-1">„Cel pierdut”</span>, LCF, 1969, 19; Magdalena Popescu, <span class="CharOverride-1">„Cel pierdut”</span>, RL, 1969, 50; Ilie Constantin, <span class="CharOverride-1">„Drumul sufletelor”</span>, RL, 1970, 29; Lucian Raicu, <span class="CharOverride-1">„Drumul sufletelor”</span>, RL, 1970, 35; Poantă, <span class="CharOverride-1">Radiografii</span>, I, <span class="CharOverride-1">227–230</span>; Simion, <span class="CharOverride-1">Scriitori</span>, I (1978), <span class="CharOverride-1">240</span><span class="CharOverride-1">–243</span>; Ioan Buduca, <span class="CharOverride-1">„Capricii involuntare”</span>, AFT, 1979, 12; Grigurcu, <span class="CharOverride-1">Poeţi</span>, <span class="CharOverride-1">325–328</span>; Doina Uricariu, <span class="CharOverride-1">Un sofist printre critici</span>, LCF, 1980, 9; Ulici, <span class="CharOverride-1">Lit. rom.</span>, I, <span class="CharOverride-1">169–172</span>; <span class="CharOverride-1">Dicţ. scriit. rom.</span>,<span class="CharOverride-1"> </span>I, <span class="CharOverride-1">30–31</span>; Florentin Popescu, <span class="CharOverride-1">Un poet din eternitatea câmpiei</span>, „Ex Ponto”, 2010, 4; Popa, <span class="CharOverride-1">Ist. lit.</span>, II, <span class="CharOverride-1">270–272</span>.&#9;<span class="semnatura-final" lang="en-US">M.Vs. </span></p>
			<div class="_idGenObjectLayout-1">
				<div id="_idContainer008" class="Basic-Graphics-Frame _idGenObjectStyle-Disabled">
					<div id="_idContainer006" class="Basic-Graphics-Frame">
						<p class="Titlu-Nume-H">ALBU, Florenţa</p>
						<p class="Titlu-mic-DATE"> (1.XII.1934, Floroaica, j. Călăraşi – 3.II.2000, Bucureşti), poetă, traducătoare.</p>
					</div>
					<div id="_idContainer007" class="Basic-Graphics-Frame">
						<img class="_idGenObjectAttribute-1" src="03_p96-209_AiAl-web-resources/image/Albu_Florentas.png" alt="" />
					</div>
				</div>
			</div>
			<p class="Heuristica-PRIMUL">Provine dintr-o familie de ţărani înstăriţi, Maria (n. Simion) şi Ion Albu. Tatăl a fost deţinut politic la Canal. <span class="CharOverride-2">A. </span>a frecventat<span class="CharOverride-2"> </span>Şcoala de Literatură „M. Eminescu” şi este licenţiată a Facultăţii de Filologie a Universităţii din Bucureşti (1957). După un şomaj de şase ani, funcţionează ca redactor la „Scânteia tineretului” (1963–1964), apoi la „Viaţa românească”, până la pensionare (1995). A debutat cu versuri în „Tânărul scriitor” (1954), iar editorial cu volumul <span class="CharOverride-1">Fără popas </span>(1961). </p>
			<p class="Heuristica-BASE">Primele cărţi publicate de <span class="CharOverride-2">A.</span> – versificaţia de circumstanţă, sub imperativul „comenzii sociale”, fiind repede abandonată – o impun ca poet al câmpiei şi satului ancestral. Idilismul este evitat structural. Imaginea Bărăganului sălbatic, scitic, bântuit de vârtejuri şi de secetă, nu exclude totuşi „melancolia serilor” şi poezia halucinantă stârnită de „fata morgana”. Aici pastelul, alcătuit din notaţii eliptice şi sincopate, se interiorizează, iar poezia satului depăşeşte documentarul etnografic. Cu timpul, muncile aspre ale câmpiei sunt evocate ca acte rituale, esenţiale şi sacre. Tot progresiv, se conturează şi imaginea tragică a sfârşitului lumii rurale tradiţionale, cu gesturile ei simple, de rezonanţă cosmică. <span class="CharOverride-1">Austru</span> (1971) marchează un punct de cotitură, în lirica poetei făcându-şi apariţia angoasa şi sentimentul singurătăţii; teroarea istoriei e trăită cu acuitate. Recitite azi, cărţile de după 1971, începând îndeosebi cu <span class="CharOverride-1">Umbră arsă</span> (1980; Premiul Asociaţiei Scriitorilor din Bucureşti) şi <span class="CharOverride-1">Epitaf</span> (1981), apar de-a dreptul curajoase prin subversivitatea lor: denunţări, uneori disimulate, alteori directe, de o incisivitate conţinută, dar sarcastică, ale unui ev inuman. Vechea temă a satului şi a familiei este, în <span class="CharOverride-1">Elegii</span> (1973) şi <span class="CharOverride-1">Epitaf</span>, un pretext pentru fixarea în efigie elegiacă a unui ceremonial dispărut, concomitent cu o rostire acuzatoare: „Tata a murit acum doi ani, într-un spital/ al ţăranilor fără pământ./ Suferea de frigul cel mai cumplit,/ boală socială – refuz organic/ de adaptare la frigul lumii”. Versurile-comentariu vorbesc de o cumplită degradare umană, sub presiunea istoriei absurde. Culpabilizându-se de părăsirea obârşiei, <span class="CharOverride-2">A.</span> trăieşte până la capăt drama rupturii, neîmpărtăşind iluziile şi refugiile compensatoare: „…adevărata mea fire era/ a dezrădăcinatului: rană eram,/ refuzul vindecării”. Familia, neamurile, satul întreg au devenit o lume moartă, iar legatara şi cântăreaţa lor mărturiseşte inutilitatea verbului poetic, devenit „dodie” şi „vorbă”. În frecventele „autoportrete” în faţa oglinzii „necruţătoare”, poeta îşi apare drept o „mască a resemnării/ estetic făţuită”. Antiromantismul ei temperamental, potenţat din ce în ce mai evident de brutalitatea vremurilor pe care le traversează, se asociază în chip firesc cu o poetică anticalofilă, a dizarmoniei, care o plasează pe <span class="CharOverride-2">A. </span>în familia de spirite bacoviană: poemul său adună „toate stridenţele armoniei”. O <span class="CharOverride-1">Artă poetică XX</span> din volumul <span class="CharOverride-1">Poem în Utopia</span> (1983) grăieşte definitoriu despre această poetică a discursului liric direct, grav şi agresiv–neliniştitor: „Cititori, voi cereţi/ rime rare, floricele de stil, reverii,/ dar ştiu, vouă vă trebuie/ precizia glonţului,/ vă trebuiesc trubadurii mitraliilor,/ trăirea totală, fără drept de apel”. O asemenea artă poetică răspunde viziunii autoarei asupra existenţei absurde; perspectivă din care utopia însăşi a regimului totalitar e răsturnată în opusul ei. <span class="CharOverride-1">Poem în Utopia</span>, <span class="CharOverride-1">Terase</span> (1985), <span class="CharOverride-1">Efectul de seră</span> (1987), <span class="CharOverride-1">Kilometrul </span><span class="CharOverride-1">unu în cer </span>(1988) jalonează discursul liric relevând vacuitatea existenţei, depersonalizarea şi profanarea (raiul stă cu „porţile vraişte”, „taina cunoaşterii s-a pierdut”, „cunoştinţele se vând pe tarabe populare” etc.) şi, într-o ordine mai concretă, tabloul apocaliptic al spulberării trecutului în Bucureştii demolărilor. Viziunea este orwelliană – o distopie lirică având, pe teren românesc, afinităţi cu claustrul şi regresiunea bacoviană. „E frig la ultimul etaj,/ e frig în Utopia”, ca şi în <span class="CharOverride-1">Oraşul Bacovia</span> – titlu emblematic pentru această utopie negativă. „Bocet”, „priveghi” (noţiuni resemantizate în spiritul noii viziuni), „noapte”, „gheaţă”, „Fundătura”, „Frica” se instituie în vocabule-temă, după cum „insula”, „laţul”, „limitele”, „păianjenul” ţesându-şi „plasa” peste rostire şi gând sunt figuri ale cântăreţului fie redus la tăcere, fie riscând să-şi vadă versurile „împuşcate”. Poeta nutreşte, fără ieftin romantism, sentimentul însingurării şi al claustrării, metaforele fiind „efectul de seră” şi insula: „A fi. Sentimentul de insulă./ Eu – mie – insulă”. Însă din exilul ei continuă să facă incizii – sincopate, stridente, neiertătoare – în carnea realului, în propria-i biografie, să constate şi să asume imposibilitatea evadării; sau să lanseze întrebări cu răspunsul inclus: „Unde ne-om fi ducând?”. În acest coerent orizont al terorii şi infraumanului, apare un hiatus: beatitudinea prilejuită de miracolul vieţii, al clipei germinale, când „Firea iese din sine”. Pentru un moment, lirismul sumbru oracular cedează locul unor laude ale luminii, euritmiei şi exploziei vitale, când „dragostea/ e dreptul de veto al viului”, precum în ciclurile <span class="CharOverride-1">Sărbătoarea solstiţiului</span> din volumul <span class="CharOverride-1">Efectul de seră</span>. Cu grupajul <span class="CharOverride-1">Denii…</span> din volumul <span class="CharOverride-1">Kilometrul unu în cer</span> revine lumea fabuloasă a ritualurilor folclorice şi religioase, cu semnificaţii potenţate de trecerea timpului. În 1991 <span class="CharOverride-2">A.</span> şi-a publicat poemele de sertar în volumul <span class="CharOverride-1">Anno Domini</span>. Temele anterioare apar aici cu un plus de adresă directă. Privită în întregul ei, poezia se dovedeşte expresia unei conştiinţe morale şi politice, din ce în ce mai neconcesivă cu anormalitatea şi nefirescul. Din notaţia abruptă şi sacadată, mizând pe reluarea obsedantă a unor sintagme, şi din comentariul sec, de o ironie severă împinsă la sarcasm, ca şi din luxurianţa austeră a versurilor vitaliste, poeta şi-a creat un mod de a scrie recognoscibil în orice vers. Cu fiecare carte, şi-a adâncit adevărata vocaţie, obţinând treptat sufragiile celor mai exigenţi critici. În <span class="CharOverride-2">A. </span>se poate recunoaşte azi un scriitor de prim-plan al generaţiei ’60 din secolul trecut. Este şi autoarea unor volume de memorialistică – impresii de călătorie în ţară şi străinătate, în care prevalează observaţia şi comentariul cultural. Notabil este <span class="CharOverride-1">Zidul martor. Pagini de jurnal. 1970–1990</span>, volum din 1995, înscriindu-se între piesele de rezistenţă ale memorialisticii de sertar apărute după decembrie 1989. Document autoscopic al unei personalităţi intransigente cu sine şi cu ceilalţi, jurnal de creaţie, cartea este totodată o amplă „fişă de observaţie” a procesului de degradare a societăţii româneşti în totalitarism, oferind şi o neiertătoare imagine din interior a vieţii literare. <span class="CharOverride-2">A.</span> a descoperit şi editat <span class="CharOverride-1">Cronica de la Arbore</span> a lui Toader Hrib (1971, ediţia a doua în 1972) şi a tradus în câteva rânduri, îndeobşte în colaborare, din poezia lui Victor Sivetidis.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Fără popas</span>, pref. Maria Banuş, Bucureşti, 1961; <span class="CharOverride-1">Câmpia soarelui</span>, Bucureşti, 1962; <span class="CharOverride-1">Constanţa</span>, Bucureşti, 1964; <span class="CharOverride-1">Intrare în anotimp</span>, Bucureşti, 1964; <span class="CharOverride-1">Fata morgana</span>, Bucureşti, 1966; <span class="CharOverride-1">Măşti de priveghi</span>, Bucureşti, 1968; <span class="CharOverride-1">Himera nisipurilor</span>, Bucureşti, 1969; <span class="CharOverride-1">Poeme</span>, Bucureşti, 1969; <span class="CharOverride-1">Arborele vieţii</span>, Bucureşti, 1971; <span class="CharOverride-1">Austru, </span>Bucureşti, 1971; <span class="CharOverride-1">Câmpia soarelui</span>, Bucureşti, 1972; <span class="CharOverride-1">Elegii</span>, Bucureşti, 1973; <span class="CharOverride-1">Petrecere pe iarbă</span>, Bucureşti, 1973; <span class="CharOverride-1">Ave, noemvrie</span>, Bucureşti, 1975; <span class="CharOverride-1">Întoarceri</span>, Bucureşti, 1977; <span class="CharOverride-1">Roata lumii</span>, Bucureşti, 1977; <span class="CharOverride-1">65 poeme</span>, Bucureşti, 1978; <span class="CharOverride-1">Umbră arsă</span>, Bucureşti, 1980; <span class="CharOverride-1">Epitaf</span>, Bucureşti, 1981; <span class="CharOverride-1">Poem în Utopia</span>, Bucureşti, 1983; <span class="CharOverride-1">A fi–fire</span>, Bucureşti, 1984; <span class="CharOverride-1">Banchet autumnal. Impresii de călătorie</span>, Bucureşti, 1984; <span class="CharOverride-1">Terase</span>, Bucureşti, 1985; <span class="CharOverride-1">Efectul de seră</span>, Bucureşti, 1987; <span class="CharOverride-1">Kilometrul unu în cer</span>, Bucureşti, 1988; <span class="CharOverride-1">Anno Domini</span> <span class="CharOverride-1">(inedite 1970–1989),</span> Bucureşti, 1991; <span class="CharOverride-1">Copilărinda</span>, Bucureşti, 1991; <span class="CharOverride-1">Efectul de seră</span>, Bucureşti, 1991; <span class="CharOverride-1">Zidul martor. Pagini de jurnal.</span> <span class="CharOverride-1">1970–1990</span>, Bucureşti, 1995; <span class="CharOverride-1">Aurolac</span>, Bucureşti, 1997; <span class="CharOverride-1">Petrecere</span>, Bucureşti, 1998; <span class="CharOverride-1">Lotrioara</span>, București, 1998; <span class="CharOverride-1">Austru</span>, Bucureşti, 1999; <span class="CharOverride-1">Scara ce nu duce nicăieri</span>, Bucureşti, 2001. <span class="CharOverride-2">Ediţii:</span> Toader Hrib, <span class="CharOverride-1">Cronica de la Arbore</span>, Iaşi, 1971; ed. 2, Iaşi, 1972. <span class="CharOverride-2">Traduceri:</span> Victor Sivetidis, <span class="CharOverride-1">Thalassa</span>, Bucureşti, 1967 (în colaborare), <span class="CharOverride-1">Măslinul</span>, Bucureşti, 1968 (în colaborare), <span class="CharOverride-1">Oracolul lui Oreste</span>, Bucureşti, 1969 (în colaborare), <span class="CharOverride-1">Zbor ireversibil</span>, Bucureşti, 1972 (în colaborare cu Aurelia Batali), <span class="CharOverride-1">Stalactite</span>, Bucureşti, 1979.</p>
			<p class="Heuristica___m_RPR"><span class="CharOverride-2">Repere bibliografice:</span> Martin, <span class="CharOverride-1">Poeţi</span>, I, <span class="CharOverride-1">177–178</span>; Tudor, <span class="CharOverride-1">Pretexte</span>,<span class="CharOverride-1"> 243–248</span>; Cristea, <span class="CharOverride-1">Un an</span>,<span class="CharOverride-1"> 134–138</span>; Petroveanu, <span class="CharOverride-1">Traiectorii</span>,<span class="CharOverride-1"> 281–285</span>; Piru, <span class="CharOverride-1">Poezia</span>, II, <span class="CharOverride-1">154–157</span>; Raicu, <span class="CharOverride-1">Critica</span>,<span class="CharOverride-1"> 334–336</span>; Poantă, <span class="CharOverride-1">Radiografii</span>,<span class="CharOverride-1"> </span>I,<span class="CharOverride-1"> 153–157</span>; Steinhardt, <span class="CharOverride-1">Critică</span>,<span class="CharOverride-1"> 102–105</span>; Simion, <span class="CharOverride-1">Scriitori</span>, III, <span class="CharOverride-1">256–259</span>; Grigurcu, <span class="CharOverride-1">Existenţa</span>,<span class="CharOverride-1"> 153–157</span>; Dimisianu, <span class="CharOverride-1">Subiecte</span>,<span class="CharOverride-1"> 151–158</span>; Regman, <span class="CharOverride-1">De la imperfect</span>,<span class="CharOverride-1"> 224–229</span>; Micu, <span class="CharOverride-1">Limbaje</span>,<span class="CharOverride-1"> 286–291</span>; Nicolae Manolescu, <span class="CharOverride-1">Elegii</span>, RL, 1989, 7; Maria-Ana Tupan, <span class="CharOverride-1">Timpul neretuşat al poeziei</span>, VR, 1991, 11–12; Lucian Raicu, <span class="CharOverride-1">Revelaţii dure</span>, RL, 1993, 1; Rodica Iulian, <span class="CharOverride-1">„Zidul martor”</span>, APF, 1995, 11; <span class="CharOverride-1">Dicţ. scriit. rom.</span>,<span class="CharOverride-1"> </span>I, <span class="CharOverride-1">31–32</span>;<span class="CharOverride-1"> </span>Virgil Ierunca, <span class="CharOverride-1">„Zidul martor”</span>, RL, 1996, 20; Pop, <span class="CharOverride-1">Pagini</span>,<span class="CharOverride-1"> 103–107</span>; Octavian Soviany, <span class="CharOverride-1">Efectul apocaliptic</span>, CNT, 1999, 9; Ilie Constantin,<span class="CharOverride-1"> Jurnale lirice şi simboluri existenţiale</span>, RL, 1999, 50; <span class="CharOverride-1">Dicţ. analitic</span>, II, <span class="CharOverride-1">10–12</span>; Aurel Rău, <span class="CharOverride-1">„Austru”</span>, ST, 2000, 2–3; Dimisianu, <span class="CharOverride-1">Lumea</span>, <span class="CharOverride-1">265–268</span>; Grigurcu, <span class="CharOverride-1">Poezie</span>, I, <span class="CharOverride-1">34–60</span>; Georgeta Drăghici, <span class="CharOverride-1">Cochilia lui Pagurus</span>, RL, 2002, 45; Dan Bogdan Hanu, <span class="CharOverride-1">Ultima verba</span>, CL, 2002, 11; Petraş, <span class="CharOverride-1">Cărţile</span>, <span class="CharOverride-1">42–45</span>;<span class="CharOverride-1"> </span>Popa, <span class="CharOverride-1">Ist. lit.</span>,<span class="CharOverride-1"> </span>II, <span class="CharOverride-1">392.</span> &#9;<span class="semnatura-final" lang="en-US">N.M.</span></p>
			<p class="Heuristica-PRIMUL"><span class="titlu-12">ALBU, Mihaela</span><span class="CharOverride-6"> </span>(10.VI.1947, Craiova), poetă, critic şi istoric literar. Este fiica Eleonorei Popescu-Paveliu (n. Constantinescu), contabilă, şi a lui Mihai Popescu-Paveliu, profesor. A absolvit la Craiova Şcoala Generală nr. 9 (1961) şi Liceul „N. Bălcescu” (1965), apoi Facultatea de Limba şi Literatura Română a Universităţii din Bucureşti (1970), tot aici urmând şi secţia română–engleză (1973–1978); şi-a susţinut doctoratul în 1983. A fost profesoară în comuna Baldovineşti-Olt (1970–1973) şi la Balş (1973–1974). Din 1975 până în 2010 este cadru didactic la Universitatea din Craiova, iar ulterior se transferă la Universitatea „Spiru Haret”, Facultatea de Jurnalism, din Bucureşti. A fost lector de limba română la Columbia University din New York (1999–2002), unde redeschide Catedra „N. Iorga”. Este redactor-şef la revistele „Lumină lină – Gracious Light” (New York) şi „Carmina Balcanica” (Bucureşti) şi membră în redacţia publicaţiilor „Europa” (Novi Sad), „Oglinda literară”, „Euromuseum”, „Portal Măiastra”, „Contact internaţional” şi „Noul literator”. A debutat în „Ramuri” (1975), iar editorial în 1994 cu studiul monografic <span class="CharOverride-1">Ion Biberi. </span>A mai colaborat la „Contemporanul”, „Luceafărul”, „Porto Franco”, „Astra”, „Convorbiri literare”, „Poezia”, „Contrafort”, „Hyperion”, „Moza&#173;icul”, „Lamura”, la mai multe publicaţii din SUA – „Vatra”, „Origini – Romanian Roots”, „Meridianul românesc”, „Romanian Journal”, „International Notebook of Poetry”, „Medievalia”, din Canada – „U R A M Journal” (Toronto), „Observatorul” (Toronto) sau la „Lo Straniero” (Italia), „Europa” (Serbia). A fost distinsă cu mai multe premii în SUA (2002, 2005) şi în ţară.</p>
			<p class="Heuristica-BASE">Debutând ca poetă cu volumul <span class="CharOverride-1">Între două porţi </span>(2002), <span class="CharOverride-2">A</span>. îşi defineşte propensiunea metaforic, prin versurile intitulate <span class="CharOverride-1">Ca o dragoste târzie… </span>(2005), unde poezia este văzută ca „lumi&#173;nă înlumită” şi „putere a metaforei”, iar antinomia lumină–întuneric sau ce ţine de nostalgie, tristeţe, melancolie, timp, mister, speranţă sunt transfigurate prin balansul permanent între lumea dinafară şi cea dinăuntru: „Îmi adăp sufletul la izvoarele Lumii/ deschid poarta Poeziei/ şi plec în pelerinaj către mine însămi”. Ca istoric literar, <span class="CharOverride-2">A. </span>urmăreşte în monografia <span class="CharOverride-1">Ion Biberi </span>reperele biografice esenţiale şi opera (ştiinţifică, filosofică şi beletristică) a unui cărturar intrat, din nefericire, într-un con de umbră. Exegeta îl aşază pe Biberi între spiritele enciclopedice ale culturii române. În alt studiu, <span class="CharOverride-1">Relatare/reprezentare. </span><span class="CharOverride-1">De ce avem roman? </span>(1997), face o incursiune în romanul românesc contemporan. Cunoscătoare a fenomenului cultural românesc din diaspora, scrie paginile intitulate <span class="CharOverride-1">Citind la New York scriitori români </span>(2002), ce includ<span class="CharOverride-1"> </span>profiluri critice care se referă la Aurora Cornu, Theodor Damian, Liviu Georgescu, Mircea Săndulescu ş.a. În <span class="CharOverride-1">Memoria exilului românesc: ziarul „Lumea liberă” din New York</span> (2008), ca<span class="CharOverride-1"> </span>şi în <span class="CharOverride-1">Cultură şi identitate, ziarul „Lumea liberă” din New York </span>(2008), <span class="CharOverride-2">A</span>. radiografiază o publicaţie de referinţă pentru mentalitatea, atitudinea şi acţiunea românilor din exil, pentru felul în care ei se raportează la realităţile din ţară. Sunt avuţi în vedere cei prezenţi frecvent în ziar – Dorin Tudoran, Monica Lovinescu, Virgil Ierunca, Aurel Dragoş Munteanu, Ileana Vrancea, George Astaloş ş.a., articolele acestora fiind prezentate analitic în funcţie de temele abordate. Altă carte, <span class="CharOverride-1">Iscusită zăbavă </span>(2004), examinează fenomenul literar românesc făcând apel la eseuri şi cronici literare. Comentatoarea îşi începe demersul cu un eseu despre M. Eminescu şi Constantin Noica, interpretaţi drept „filosofi ai limbii române”, ambii fiind greu traductibili, apoi abordează nuanţat poezia lui Al. Macedonski, Lucian Blaga, Tudor Arghezi, Nichita Stănescu, Ioan Alexandru, se oprește și la Petre Ţuţea, Marin Preda, Mircea Zaciu, Octavian Paler ș.a. Studii, eseuri şi cronici literare sunt reunite, de asemenea, în volumul <span class="CharOverride-1">În labirintul cărţilor</span> (2010). În primul capitol se analizează, documentat, literatura română sub comunism, ca acceptare, subversiune şi opoziţie sau disidenţă şi rezistenţă. Este comentată tăcerea unor scriitori care au folosit ca „armă” refuzul de a publica sau omisiunea, dar și curajul lui I.D. Sîrbu, Marin Sorescu, Octavian Paler, Augustin Buzura. Un capitol este consacrat exilului şi istoriei culturii noastre printre străini, cu referire specială la editarea de publicaţii, domeniu asupra căruia <span class="CharOverride-2">A.</span> s-a concentrat în mai multe rânduri, precum în <span class="CharOverride-1">Presa literară din exil</span> (2009), <span class="CharOverride-1">Presa românească din afara graniţelor </span>(2010, în colaborare cu Dan Anghelescu), <span class="CharOverride-1">Presa literară din exil. Al doilea val</span> (2011) ş.a., sau la înfiinţarea de edituri. Mircea Eliade este apreciat în acest context ca o personalitate emblematică. Alte studii din capitolul <span class="CharOverride-1">Repere identitare</span> se referă la dialogul ştiinţă–religie în literatura română, precum şi la Câmpia Bărăganului ca topos literar.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Ion Biberi</span>, Craiova, 1994; ed. (<span class="CharOverride-1">Ion Biberi – Suferinţă şi cunoaştere</span>), Craiova, 2005; <span class="CharOverride-1">Relatare/reprezentare. De ce avem roman?</span>, Craiova, 1997; <span class="CharOverride-1">Între două porţi</span>, pref. George Alexe, New York, 2002; <span class="CharOverride-1">Citind la New York scriitori români, </span>pref. Mircea A. Diaconu,<span class="CharOverride-1"> </span>Botoşani, 2002; <span class="CharOverride-1">Iscusită zăbavă</span>, New York, 2004; <span class="CharOverride-1">Ca o dragoste târzie</span>…, Craiova, 2005; <span class="CharOverride-1">Catharsis</span>, tr. Anca Roşu,<span class="CharOverride-1"> </span>Bucureşti–Montreal<span class="CharOverride-1">, </span>2006; <span class="CharOverride-1">Literatura pentru copii. Discursul epic</span>, Craiova, 2007; <span class="CharOverride-1">Cultură şi identitate: ziarul „Lumea liberă” din New York</span>, Craiova, 2008; <span class="CharOverride-1">Memoria exilului românesc: ziarul „Lumea liberă” din New York,</span> Bucureşti, 2008; <span class="CharOverride-1">Et in America… Oameni, locuri, întâmplări</span>, Bucureşti, 2009; <span class="CharOverride-1">Presa literară din exil</span>, Iaşi, 2009; <span class="CharOverride-1">Revistele literare ale exilului românesc. „Luceafărul”, Paris (1948–1949) </span>(în colaborare),<span class="CharOverride-2"> </span>Bucureşti, 2009; <span class="CharOverride-1">În labirintul cărţilor</span>,<span class="CharOverride-2"> </span>Craiova, 2010; <span class="CharOverride-1">Presa românească din afara graniţelor</span> (în colaborare cu Dan Anghelescu), pref. Marian Petcu, Bucureşti, 2010; <span class="CharOverride-1">Lumină în lumină, Poezia!</span>, Iaşi, 2011; <span class="CharOverride-1">Presa literară din exil. Al doilea val</span>, Iaşi, 2011. </p>
			<p class="Heuristica___m_RPR"><span class="CharOverride-2">Repere bibliografice: </span>Suzanne Cataldi, <span class="CharOverride-1">Michaela Albu’s Romanian Myth</span>, „URAM Journal”, 1997, 1; Lucian Alecsa, <span class="CharOverride-1">„Citind la New York scriitori români”</span>, „Hyperion”, 2002, 4; George Alexe, <span class="CharOverride-1">Diorame teologice şi literare</span>, CNT, 2002, 41; Iulian Boldea, <span class="CharOverride-1">Lecturi newyorkeze</span>, VTRA, 2002, 11–12; Mirela Roznoveanu, <span class="CharOverride-1">Mihaela Albu şi dragostea pentru limba română</span>, „Meridianul românesc”, 2004, 16 octombrie; Theodor Damian, <span class="CharOverride-1">Izbitoare ofrandă („Ca o dragoste târzie…”)</span>,<span class="CharOverride-1"> </span>„Lumină lină – Gracious Light”, 2005, 4; Marius Chelaru, <span class="CharOverride-1">„Iscusită zăbavă”, „Ca o dragoste târzie...”</span>,<span class="CharOverride-1"> </span>„Poezia”, 2006, 1; Dan Mănucă, <span class="CharOverride-1">Tenacitatea eseului</span>, CL, 2007, 10; Daniela Sitar-Tăut, <span class="CharOverride-1">Diarismul între plăcerea textului şi catharsis</span>, „Nord literar”,<span class="CharOverride-1"> </span>2009, 7–8; Gheorghe Grigurcu, <span class="CharOverride-1">„Luceafărul” diasporei</span>, RL,<span class="CharOverride-1"> </span>2010, 6; Eugen Evu, <span class="CharOverride-1">Mihaela Albu sau Dragostea niciodată târzie</span>, „Oglinda literară”, 2011, 8.&#9;<span class="semnatura-final" lang="en-US">T.N.</span></p>
			<p class="Heuristica-PRIMUL"><span class="titlu-12">ALBULESCU, Mircea</span><span class="CharOverride-2"> </span>(4.X.1934, Bucureşti – 8.IV.2016, Bucureşti), poet, publicist. Fiu al Olgăi (n. Tempinski) şi al lui Vasile Albulescu, dirijor de fanfară militară, <span class="CharOverride-2">A.</span> (ale cărui prenume la naştere sunt Iorgu Constantin) va absolvi Şcoala Medie Tehnică de Arhitectură (1952) şi Institutul de Artă Teatrală şi Cinematografică „I.L. Caragiale” din Bucureşti (1956, clasa Aura Buzescu). Are o bogată activitate teatrală (începută în 1950) şi cinematografică (a jucat roluri principale sau secundare în peste şaptezeci de filme artistice), cu interpretări memorabile: rolul titular din <span class="CharOverride-1">Danton</span> de Camil Petrescu, în piesele <span class="CharOverride-1">Profesionistul</span>,<span class="CharOverride-1"> Azilul de noapte</span> ş.a., precum şi în filme ca <span class="CharOverride-1">Prea mic pentru un război atât de mare</span>,<span class="CharOverride-1"> Puterea şi adevărul</span>,<span class="CharOverride-1"> Actorul şi sălbaticii</span>,<span class="CharOverride-1"> Cursa</span>,<span class="CharOverride-1"> Înghiţitorul de săbii</span> ş.a. Este societar de onoare al Teatrului Naţional din Bucureşti, profesor la Institutul de Artă Teatrală şi Cinematografică „I.L. Caragiale” (ulterior Universitatea Naţională de Artă Teatrală de Cinematografică) din Bucureşti (1985–2005), doctor în arte (cu teza <span class="CharOverride-1">Teatrul radiofonic. Convertibilitatea mijloacelor de expresie actoricească în procesul creaţiei</span>). Între ianuarie 1993 şi martie 1994 a fost secretar de stat în Ministerul Culturii. Publică versuri şi proze scurte şi susţine rubrici în revistele „Teatrul”, „Cinema”, „Contemporanul”, „Libertatea”, „Cronica română” ş.a. Cea dintâi carte, <span class="CharOverride-1">Vizite</span>, îi apare în 1985. Pentru întreaga activitate artistică, a fost distins cu Premiul Național acordat de Ministerul Culturii și Cultelor (2003), Premiul Academiei Române (2004) ș.a.</p>
			<p class="Heuristica-BASE"><span class="CharOverride-2">A.</span>, actorul de mare suprafaţă, cu voce baritonală, puternică, plină, cu dicţie impecabilă, sever şi subtil ironic chiar şi atunci când interpretează roluri de comedie, profesează ca poet un lirism cu garda jos, cu asociaţii metaforice căutate, într-o manieră ce-și controlează totuși aparenta desuetudine prin șarm și umor subțire. Strânsă în volumele <span class="CharOverride-1">Vizite</span>, <span class="CharOverride-1">Pajura singurătăţii</span> (1994), <span class="CharOverride-1">Fluture în lesă de aur</span> (2002), <span class="CharOverride-1">Clanţe</span> (2005), <span class="CharOverride-1">Ultimele noduri</span> (2010), poezia nu se rușinează să retorizeze – inclusiv cu adaosuri cabotine – sensibilitatea, sentimentalitatea sau melancolia emițătorului: „dulapurile se sufocă/ de prea multe sertare/ prea pline cu gol în cutii/ foste ambalaje ale fostelor/ amintiri/ înghesuite în foste cârpe de praf”. Adesea poemele vorbesc despre <span class="CharOverride-1">persona</span> actorului: „«Prospero, în scenă – imediat!»/ Se-aude-n cabină chemarea…// Ciudat,/ Odată cu Prospero,/ Eu însumi m-am ridicat!”. Publicistica, de regulă compusă tot în tușe lirice-sentimentale, adunată în volumele <span class="CharOverride-1">Bilete de favoare</span> (1996),<span class="CharOverride-1"> Baraka, bunii mei…</span> (1998) şi <span class="CharOverride-1">Bazar sentimental</span> (2000), este reflexivă, cu vădită disponibilitate interogativă, îndreptată cu precădere spre lumea teatrului şi a filmului. <span class="CharOverride-1">Poezie de teatru </span>(2008), punând în pagină un dialog cu Puşa Roth, și <span class="CharOverride-1">Duelul sau Jurnalul actorului care l-a interpretat pe Danton</span> (2011) sunt volume-confesiune.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Vizite</span>, Bucureşti, 1985; <span class="CharOverride-1">Pajura singurătăţii</span>, cu ilustrații de Marcel Chirnoagă, Bucureşti, 1994; <span class="CharOverride-1">Bilete de favoare</span>, Bucureşti, 1996; <span class="CharOverride-1">Baraka, bunii mei…</span>, Bucureşti, 1998; <span class="CharOverride-1">Bazar sentimental</span>, Bucureşti, 2000; <span class="CharOverride-1">Fluture în lesă de aur</span>, Bucureşti, 2002; <span class="CharOverride-1">Clanţe</span>, Bucureşti, 2005; <span class="CharOverride-1">Poezie de teatru (Puşa Roth dialog cu Mircea Albulescu)</span>, postfaţă Costin Tuchilă, Iaşi, 2008; <span class="CharOverride-1">Ultimele noduri</span>, Iaşi, 2010; <span class="CharOverride-1">Duelul sau Jurnalul actorului care l-a interpretat pe Danton</span>, Bucureşti, 2011.</p>
			<p class="Heuristica___m_RPR"><span class="CharOverride-2">Repere bibliografice:</span> Napoleon Toma Iancu, <span class="CharOverride-1">Dicţionarul actorilor de film</span>, Bucureşti, 1977, <span class="CharOverride-1">11–12</span>; Cristina Corciovescu, Bujor T. Râpeanu, <span class="CharOverride-1">1234 cineaşti români</span>, Bucureşti, 1996, <span class="CharOverride-1">9–11</span>; Liviu Grăsoiu, <span class="CharOverride-1">Vocile interioare ale actorilor</span>, LCF, 2003, 8; Cristea, <span class="CharOverride-1">Teleorman</span>, <span class="CharOverride-1">31–32</span>; Silvia Kerim, <span class="CharOverride-1">Amintirea ca un parfum</span>, Piteşti, 2007,<span class="CharOverride-1"> passim</span>; Horia Gârbea, <span class="CharOverride-1">„Ultimele noduri”</span>, LCF, 2010, 27.&#9;<span class="semnatura-final" lang="en-US">N.I.</span></p>
			<p class="Heuristica_PRIMUL_Semnat"><span class="titlu-12">ALBUM ŞTIINŢIFIC ŞI LITERAR</span><span class="titlu-12 CharOverride-4">,</span> revistă apărută la Bucureşti, săptămânal, în februarie şi martie 1847 (trei numere), sub patronajul Asociaţiei Literare a României şi la îndemnul lui Ion Ghica. Redactor: avocatul C.N. Brăiloiu. Deplângând dispariţia în 1844 a „Foii ştiinţifice şi literare”, titlul aprobat oficial al „Propăşirii”, noua publicaţie, a cărei ţintă declarată era stimularea gustului pentru citit, ce părea de câţiva ani să meargă în regres, promite continuarea în spirit a acesteia: <span class="CharOverride-2">A.ş.l.</span> „va fi un cadru deschis la toate producţiile originale în versuri sau proză care vor fi de vreun interes şi vor avea o limbă curată; la orice articole de ştiinţă folositoare, cu un cuvânt la toate acele lucrări ale duhului. Bunele traducţii vor fi primite cu mulţumire, iertându-ne câteodată a critica cu măsură şi a lăuda cu nepărtinire. Noutăţile politice care în planul nostru sunt de un interes secondar, vor avea asemenea loc în coloanele noastre”. Pentru a putea realiza toate aceste intenţii nobile şi îndrăznţe programatic, editorul, magistrat şi traducător încercat, prudent, le pune sub încuviinţarea guvernului „luminat şi înţelept”. Cât despre colaboratori, se speră că aceştia vor fi „tineri români din amândouă ţările […], bărbaţi cu talent, ce îşi întrebuinţează ceasurile de odihnă spre cinstea lor şi interesul înaintării”. Dar legătura reală de continuitate se face prin Ion Ghica, semnatar al unor notaţii memorialistice (<span class="CharOverride-1">Despre mijloacele de comunicaţie</span>), prin Grigore Alexandrescu, care publică aici singura sa baladă romantică, <span class="CharOverride-1">Ucigaşul fără voie</span>, şi prin Vasile Alecsandri, colaborator cu poezia <span class="CharOverride-1">Sburătorul.&#9;</span><span class="CharOverride-5">R.P.</span></p>
			<p class="Heuristica_PRIMUL_Semnat ParaOverride-1"><span class="titlu-12">ALBUMUL LITERAR</span><span class="titlu-12 CharOverride-4">,</span> supliment al ziarului „politic-comercial” „Timpul”, apărut la Bucureşti, lunar, între decembrie 1856 şi iunie 1857, sub redacţia gazetarului Grigore R. Bossueceanu. <span class="CharOverride-2">A.l.</span> este o revistă literară redactată, pentru vremea aceea, într-o manieră modernă. În paginile ei apar multe dintre poeziile lui Cezar Bolliac, reproduse mai ales din volume. Dintre scriitorii epocii colaborează cu versuri G. Creţeanu, C.D. Aricescu, Grigore Serrurie, C. Caragiali şi, alături de aceştia, Al. Lăzărescu, C.I. Roattă şi A. Popescu. Prin textele publicate aici Grigore R. Bossueceanu se arată un prozator destul de înzestrat. Alertele <span class="CharOverride-1">Suvenire de călătorie</span>, amintind de cele scrise de V. Alecsandri, dovedesc talent descriptiv, un spirit de observaţie ascuţit şi chiar subtilitate în alternarea descrierilor de natură cu notaţiile relative la mediul social şi la viaţa culturală. El dovedeşte şi intuiţie critică în analiza volumului <span class="CharOverride-1">Armonii intime</span> al lui Al. Sihleanu. De literatura populară revista se ocupă într-o recenzie la culegerea de poezii populare româneşti alcătuită de Henry Stanley of Alderly şi publicată la Londra. În aprilie 1860 se anunţă reapariţia <span class="CharOverride-2">A.l.</span>, cu un program similar, ca supliment al ziarului „Secolul”, redactat tot de Bossueceanu, dar proiectul nu s-a realizat. &#9;<span class="semnatura-final" lang="en-US">R.Z.</span></p>
			<p class="Heuristica_PRIMUL_Semnat"><span class="titlu-12">ALBUMUL PELERINILOR ROMÂNI</span><span class="titlu-12 CharOverride-4">,</span> prima revistă românească de poezie şi una dintre primele din Europa, apărută la Paris, lunar, între 15 aprilie şi 30 iunie 1851. Alcătuită de D. Bolintineanu exclusiv din versurile proprii, după modelul publicaţiei similare a polonezului Adam Mickiewicz (<span class="CharOverride-1">Cartea pelerinilor poloni</span>), <span class="CharOverride-2">A.p.r.</span> conţine câteva poezii animate de sentimentele patriotice ale scriitorului aflat în exilul politic impus de înfrângerea Revoluţiei de la 1848 din Ţara Româneasă (<span class="CharOverride-1">Fluierul</span> şi <span class="CharOverride-1">Buciumul</span>, <span class="CharOverride-1">La români</span>, <span class="CharOverride-1">La B. Alexandri, poetul Moldovei</span>), legenda <span class="CharOverride-1">Dochia</span> şi un fragment din poemul dramatic în versuri <span class="CharOverride-1">Sorin sau Tăierea boierilor la Târgovişte</span>. Nu le sunt străine creaţiilor din această antologie sui-generis nici nuanţele polemice, continuate în jurnalul satiric în versuri <span class="CharOverride-1">Eumenidele sau satire politice</span>, datat 1866.&#9;<span class="semnatura-final" lang="en-US">I.H.</span></p>
			<div class="_idGenObjectLayout-1">
				<div id="_idContainer011" class="Basic-Graphics-Frame _idGenObjectStyle-Disabled">
					<div id="_idContainer009" class="Basic-Graphics-Frame">
						<p class="Titlu-Nume-H">ALDULESCU, Radu </p>
						<p class="Titlu-mic-DATE">(29.VI.1954, Bucureşti), prozator. </p>
					</div>
					<div id="_idContainer010" class="Basic-Graphics-Frame">
						<img class="_idGenObjectAttribute-1" src="03_p96-209_AiAl-web-resources/image/Aldulescu_Radsu.png" alt="" />
					</div>
				</div>
			</div>
			<p class="Heuristica-PRIMUL">Este fiul Silviei Aldulescu (n. Dumitru), redactor la Editura Academiei, şi al lui Leon Aldulescu, jurnalist la „Steagul roşu” (unde a fost coleg cu Constantin Cărtărescu, tatăl scriitorului Mircea Cărtărescu) şi ulterior la „Tribuna Ialomiţei”. Face cursul elementar la o şcoală din cartierul bucureştean Floreasca (1960–1968), apoi se înscrie la Liceul nr. 39 din Bucureşti, pe care îl absolvă în 1972. Adolescent insurgent, atras de boemă, nu are performanţe şcolare, dar e interesat de literatură şi încearcă deja să scrie proză. În 1971 participă la câteva şedinţe ale cenaclului Săgetătorul, condus de Tudor Opriş, unde citeşte două povestiri; una, <span class="CharOverride-1">Săracul Sfântul Ilie</span>, e publicată în revista „Amfiteatru” în 1973. Refuzând să urmeze studii universitare, se angajează în 1973 ca muncitor necalificat la fabrica de lacuri şi vopsele Policolor, unde lucrează până în 1980, calificându-se, între timp, ca operator chimist. În intervalul 1980–1987 este mecanic de motoare la Uzinele „23 August” şi, pentru o vreme, detaşat ca schelar la Şantierul Centrului Civic. Din 1987 până în 1990 lucrează la rotativa Tipografiei Informaţia Bucureştiului din Palatul Universul, unde se ocupă cu operaţiuni precum manevrarea baloţilor de hârtie de ziar sau montatul şi demontatul paginilor de plumb. Imediat după Revoluţie, în intervalul 1990–1992, este redactor al revistei „Baricada”. În anii ’80 colaborase sporadic la „Luceafărul”, „România literară”, „Suplimentul literar-artistic al «Scânteii tineretului»“, iar după 1989 publică fragmente de proză, recenzii de carte şi articole de atitudine în „România literară”, „Viaţa românească”, „Contrapunct”, „ArtPanorama”, „Steaua”, „Ateneu”, „Argeş”, „România liberă”, „Luceafărul” ş.a. Scrie, împreună cu Răsvan Popescu, scenariul filmului <span class="CharOverride-1">Terminus Paradis</span>, regizat de Lucian Pintilie, film distins în 1998 cu Premiul Consiliului Naţional al Cinematografiei din România pentru scenariu şi cu Premiul special al juriului la Festivalul de la Cannes. Primul său roman, <span class="CharOverride-1">Sonata pentru acordeon</span>, scris înainte de căderea comunismului şi predat Editurii Albatros încă din 1987, dar publicat abia în 1993, îi aduce Premiul Uniunii Scriitorilor şi un premiu al Editurii Nemira, constând în publicarea următorului roman, <span class="CharOverride-1">Amantul Colivăresei</span> (1996; Premiul Asociaţiei Patronilor de Edituri din România). În 2004 este distins cu Meritul Cultural în grad de Cavaler, conferit de Preşedintele României. I se mai acordă Premiul „Ion Creangă” al Academiei Române pentru romanul<span class="CharOverride-1"> Mirii nemuririi </span>(2006).</p>
			<p class="Heuristica-BASE"><span class="CharOverride-2">A.</span> este unul dintre autorii reprezentativi ai generaţiei ’90 (alături de Cristian Popescu, Ioan Es. Pop, Daniel Bănulescu, Dan Stanca, Răzvan Petrescu, Petre Barbu sau Mihail Gălăţanu) şi totodată prozatorul cu cea mai mare forţă şi anvergură dintre cei afirmaţi în primul deceniu postrevoluţionar. Predi&#173;lecţia pentru o tematică a marginalităţii, subsumată reflecţiei asupra precarităţii condiţiei umane, dar şi asumarea ostentativă a unei poetici anticalofile şi a unor modele prozastice antepostmoderne – în directă legătură cu structurala inaderenţă a lui <span class="CharOverride-2">A.</span> la hipertehnicismul prozei optzeciste – definesc profilul acestui scriitor, care şi-a mărturisit în repetate rânduri preţuirea pentru autori ca Marin Preda, Eugen Barbu, Petru Dumitriu, D.R. Popescu, Constantin Ţoiu sau Nicolae Breban, fără a se revendica propriu-zis de la aceştia. Romanele lui configurează poate cel mai ambiţios, mai coerent şi mai bine reliefat proiect prozastic din literatura postdecembristă, în ciuda inegalităţii valorice a titlurilor ce îl compun. Autorul scrie o cronică a societăţii româneşti din anii ’70 ai secolului trecut până în anii 2000, atenţia focalizându-se cu precădere asupra unui anumit strat social (până la el niciodată atât de consecvent examinat), acela al marginalilor – perdanţi de tot felul, orfani, dezmoşteniţi, declasaţi, şomeri, muncitori zilieri, hoţi, femei pierdute, cerşetori şi beţivi, cămătari şi proxeneţi; ori, pur şi simplu, oameni oarecare, supravieţuind la limita sărăciei. Prozatorul coboară fără grimase de dispreţ printre ei, în bolgia unde fermentează o drojdie fetidă, nu-i judecă şi nu-i căinează, le înregistrează cu acuitate vânzoleala, spasmele, tentativele redemptorii sau, dimpotrivă, afundarea tot mai adâncă în mocirlă. Acolo unde altora li s-ar părea că au de-a face cu specimene ale unei subumanităţi repulsive, <span class="CharOverride-2">A.</span> identifică umanitatea profundă, camuflată de stratul gros de mizerie, desfigurată de cicatrici urâte. El încearcă să contureze un soi de „comedie umană”, o construcţie cvasinaturalistă amintind de proiectul epic zolist, dar trecută prin Dostoievski, Faulkner, Henry Miller, Céline, Burroughs ori Kerouac – spre a indica numai câteva dintre modelele livreşti –, schimbând, desigur, ce e de schimbat, şi ca proporţii, şi la nivelul complexităţii. Personajele lui <span class="CharOverride-2">A.</span> sunt specii de <span class="CharOverride-1">picaro</span> anonimi şi dezabuzaţi, rătăcind uneori fără ţel, alteori în căutarea unui mijloc de subzistenţă, implicaţi – cum sugerează o voce din <span class="CharOverride-1">Sonata pentru acordeon</span> – într-o obscură, dar sângeroasă „Istorie a Războiului Pâinii”, ale cărei file consemnează fapte prea puţin glorioase, de la chinurile îndurate în „bolgiile” fabricii socialiste până la tertipurile la care îndeamnă foamea. Asemenea fapte au totuşi relevanţă într-un plan mai de profunzime. Examinat îndeaproape, traseul aparent derizoriu al unora, precum Relu Golea din <span class="CharOverride-1">Istoria eroilor unui ţinut de verdeaţă şi răcoare</span> (1997) şi Rafael Ogrinjan din <span class="CharOverride-1">Mirii nemuririi</span>, dezvăluie urme ale unor căutări cvasimistice şi ale unor zbateri cvasiascetice. Prea rar remarcat de comentatorii romanelor lui <span class="CharOverride-2">A.</span>, există aici un scenariu metafizic, pe cât de nedemonstrativ, pe atât de pregnant, ce se suprapune aparentului arbitrariu al deambulărilor unor antieroi similiexistenţialişti trăind „la limită”, confruntându-se cu „limita”, provocând-o permanent. Condiţia socială devine, în acest context, un revelator al condiţiei ontologice. Iar categorii precum grotescul, trivialul, sordidul, scatologicul, urâtul în toate formele şi manifestările sale definesc – nu numai sub aspect estetic sau moral, ci şi din unghi metafizic – o lume aflată în plin proces de disoluţie. Totul stă aici sub semnul apocalipticului, de la peisajul industrial la întâmplările cotidiene, naraţiunea împrumutând pe spaţii ample, dincolo de aluziile sau referinţele biblice recurente, tonalitatea de lamento a Ecleziastului. <span class="CharOverride-2">A.</span> tematizează destrămarea, instabilitatea, dezordinea, lipsa, golul, negativitatea însăşi, <span class="CharOverride-1">picaro</span>-ul demonic din tagma lui Robert zis Diavolul, protagonistul din <span class="CharOverride-1">Îngerul încălecat </span>(1994) şi din <span class="CharOverride-1">Cronicile genocidului </span>(2012), fiind învestit simbolic cu funcţiile unui agent al disoluţiei (sociale şi nu numai). Fie că e întruchipat de personaje precum acesta, fie că se lasă doar întrevăzut ca personaj fantasmatic, ca siluetă de fum, invocat cotidian sau bântuind visele agitate ale unora, diavolul străbate, fără excepţie, spaţiul tuturor romanelor; prezenţa lui se subsumează unei viziuni care nu este una pur şi simplu realistă, ci realist-apocaliptică, nu fără accente ironice. Perfect adecvată reflecţiei implicite asupra destructurării unei/unor lumi, însăşi construcţia romanescă integrează sugestia dezarticulării. Centrifugale, nesudate în jurul unui ax epic bine precizat, cu o intrigă nu tocmai uşor de circumscris şi o cronologie neliniară ce urmăreşte nu atât „fapte”, cât meandrele unui flux al conştiinţei, romanele expun, într-o formă rizomatică, întregi colecţii de destine, unele banale, altele pigmentate de o doză de senzaţional, „istorii ale vieţii” vărsându-se aluvionar într-o istorie mare, ale cărei semnificaţii transcend imediatul. Haotică, lumea imaginată de <span class="CharOverride-2">A.</span> i se înfăţişează cititorului într-o concreteţe surprinzătoare. Autorul percepe cu acuitate reliefurile, nu ignoră nici unul dintre detaliile care ar putea fi semnificative şi, de altfel, pare că refuză exclusivitatea prim-planului, laolaltă cu nesocotirea <span class="CharOverride-1">arrière-plan</span>-ului, a decorului, a fundalului, a secundarului, pentru că totul poate deveni, în anumite condiţii, relevant. De aceea, prozatorul stăruie îndelung asupra unor amănunte ale cadrului, descripţia atingând de foarte multe ori virtuozitatea; şi de aceea fizionomia personajelor sale secundare, ba chiar şi a celor episodice, este adesea la fel de atent examinată şi de expresivă ca a personajelor de prim-plan. Faţă de oameni şi lucruri, autorul manifestă deci o atitudine „democratică”, la rădăcina căreia se distinge o filosofie şi implicit o concepţie asupra literaturii, aierarhică şi antiautoritară. Potrivit acesteia, nu există subiecte „majore” şi „minore”, nimic nu e de dispreţuit – oamenii mărunţi şi întâmplările lor nespectaculoase, de exemplu. De aici şi predilecţia pentru explorarea marginalităţii. <span class="CharOverride-2">A.</span> practică un tip special de proză citadină. Dacă în ceea ce priveşte interesul său special pentru atmosfera şi umanitatea pitorescă a periferiei i s-au identificat, corect până la un punct, precedenţe în G.M. Zamfirescu sau în Eugen Barbu, în schimb, ca ilustrator şi „documentarist” al vieţii oraşului industrial, <span class="CharOverride-2">A.</span> nu pare să aibă antecesori (o excepţie ar fi Augustin Buzura în romanul <span class="CharOverride-1">Vocile nopţii</span>) şi nici urmaşi. Peisajul urban industrial, memorabil descris, asigură fundalul nesfârşitelor peregrinări ale personajelor. Pradă unui neastâmpăr înrădăcinat în fiinţa lor, (anti)eroii romanelor sale străbat oraşul de la un capăt la altul, dinspre cartierele mărginaşe spre centru şi înapoi, pierzându-se într-o mulţime care nu e nicidecum informă, ca la alţi autori, mai vechi sau mai noi, ci capătă la rându-i corp şi identitate. Oraşul însuşi, cotropit de caniculă sau potopit de zăpezi (extreme care sunt în mod sugestiv privilegiate), cu „pădurea [lui] de blocuri”, cu monstruoasele sale platforme industriale, cu halele uzinelor, constant comparate cu bolgiile damnaţilor, e văzut ca un organism uriaş, deseori în tuşe apocaliptice, cvasiexpresioniste. Figura proletarului nu este, poate, nicăieri în literatura română mai autentică decât în romanele lui <span class="CharOverride-2">A</span>. În primul deceniu de după 1989 proza autorului, şocantă prin abordarea detabuizantă a unor subiecte şi atipică sub aspectul scriiturii, într-o epocă a excesului de artificiu postmodern deja manierizat, a reţinut într-o mică măsură atenţia criticilor. Cu câteva excepţii, între care Mihai Zamfir, care găsea în cărţile lui <span class="CharOverride-2">A.</span> preocuparea unui prozator „célinian” pentru problematica extrem de complexă şi de subtilă a răului şi îl considera pe autor un veritabil creator de limbaj. În ciuda originalităţii şi a percutanţei lor, romanele publicate în anii ’90 – <span class="CharOverride-1">Sonata pentru </span><span class="CharOverride-1">acordeon</span>, <span class="CharOverride-1">Îngerul încălecat</span>, <span class="CharOverride-1">Amantul Coli&#173;văresei</span> şi <span class="CharOverride-1">Istoria eroilor unui ţinut de verdeaţă şi răcoare</span> –, unele apărute în tiraje mici, lipsite de sprijinul susţinut al criticii, ea însăşi în criză de identitate în acei ani, dar dezavantajată şi de prezenţa foarte discretă a autorului într-o lume literară care îl percepea ca pe un <span class="CharOverride-1">outsider</span>, ar fi alunecat extrem de repede în uitare dacă nu ar fi fost redescoperite şi reeditate după 2000, mai precis după ce <span class="CharOverride-2">A.</span> revine în forţă în actualitatea editorială cu <span class="CharOverride-1">Proorocii Ieru&#173;salimului</span> (2004) şi cu <span class="CharOverride-1">Mirii nemuririi</span>. Acesta este pragul de la care, în ciuda unor inevitabile controverse, începe să se negocieze, în câmpul criticii, imaginea de scriitor de vârf a lui <span class="CharOverride-2">A.</span> Cartea de debut, <span class="CharOverride-1">Sonata pentru acordeon</span>, dezvăluie deja un prozator nu numai pe deplin format, ci şi înzestrat cu forţă, un moralist şi un stilist, un atent scrutător al mediilor şi al moravurilor, dar şi un contemplator al lumii, cu percepţie de poet, violent cu convenţiile literare şi empatic cu lumea despre care scrie. Conceput ca o partitură, cu simetrii, reveniri şi structuri contrapunctice amintind de o tehnică muzicală, cu accente de amplu poem elegiac, <span class="CharOverride-1">Sonata...</span> urmăreşte traseele mai multor tineri proaspăt ieşiţi din adolescenţă, întretăiate în cuprinsul unui Bucureşti de la sfârşitul deceniului al optulea şi începutul deceniului al nouălea din secolul trecut, când mahalaua, „acest principat al veseliei şi nevoii”, se preschimbă într-un ghetou proletar terorizat de „vaietele apocaliptice” ale utilajelor industriale sau de „damfurile tăioase de reziduuri”. Din Bucureştiul periferiilor şi al spaţiilor industriale, protagonistul romanului următor, <span class="CharOverride-1">Îngerul încălecat</span>, migrează temporar, împins de nevoia de aventură, într-un sat de rudari lingurari din nordul Munteniei, unde forţe oculte îl transformă dintr-un simplu aventurier amoral în agent mistic al Răului, iniţiator într-o sexualitate mortificantă şi catalizator al nenorocirii. Romanul a apărut iniţial cu subtitlul <span class="CharOverride-1">Balada tatălui ucis de necuprinsele pofte ale fiilor şi fiicelor sale</span> la o editură underground condusă de Dan-Silviu Boerescu şi a fost întâmpinat cu reticenţă din pricina erotismului său subversiv, în proximitatea sexualismului stihial din proza lui Henry Miller. Incriminat de unii ca roman „la limita pornografiei” (Ioana Pârvulescu), dar citit de alţii cu entuziasm, ca „model de provocare integrală” (Caius Dobrescu), <span class="CharOverride-1">Îngerul încălecat</span> conţine, ca toate celelalte romane ale lui <span class="CharOverride-2">A.</span>, o naraţiune cu substrat mistic. Autorul rescrie acest roman, adăugând în 2011 aproape o sută de pagini, eliminând denivelările stilistice ori de construcţie, amplificând tensiunea unor secvenţe, adâncind caractere şi situaţii psihologice şi împingând mai decis istoria lui Robert Diavolul spre parabolă. Epilogul (în bună măsură neaşteptat) al tribulaţiilor acestui personaj este consemnat în <span class="CharOverride-1">Cronicile genocidului</span>, un alt episod din ampla cronică a României „profunde”. Roman stufos, cu epică arborescentă, picarescă şi în care, totodată, discursul prozastic atinge subtilităţile unei foarte bine orchestrate polifonii, <span class="CharOverride-1">Amantul Colivăresei</span> aduce în atenţie (prin Dimitrie Cafanu), odată cu o galerie variată de tipuri umane (comune ori excentrice), un caz de declasare voluntară, ca formă de revoltă socială şi metafizică. În goana după o iluzie, personajele tranzitează spaţii şi medii dintre cele mai diferite (de la acelea pe care le frecventează familiile de nomenclaturişti comunişti la cele rău famate, de la staţiuni de vacanţă şi cluburi de box la ateliere, hale, colonii de muncă şi penitenciare), dând curs tuturor provocărilor posibile ale unei vieţi trăite periculos. Invocat sau evocat obsedant, Diavolul se amestecă printre personaje, într-o proză eteroclită ca formulă, ce părăseşte, în unele momente, domeniul realist, privind cu fascinaţie către teritoriile realismului magic. În <span class="CharOverride-1">Istoria eroilor unui ţinut de verdeaţă şi răcoare</span> <span class="CharOverride-2">A.</span> experimentează un gen aparte de autoreferenţialitate metaromanescă, fără livrescul şi artificialele complicaţii ale prozei optzeciste. Relu Golea, un personaj din aceeaşi familie cu Martin Eden al lui Jack London, scrie, în demisolul său de fochist de bloc de la Bariera Vergului, mii de pagini despre „istoria monstruoasă şi atotcuprinzătoare” a propriei vieţi şi a oamenilor pe care i-a întâlnit, în încercarea de a sfida ceea ce el numeşte „neantul memoriei”, scrisul deschizându-i perspectiva unui univers compensatoriu, a unui simbolic „loc de verdeaţă şi răcoare” – expresie repetată, de-a lungul romanului, cu semnificaţii variate, uneori chiar opuse. Tribulaţiile literare ale personajului – scriitor nepublicat şi ducând o viaţă de proletar – se împletesc cu o serie întreagă de alte aventuri, între care o tentativă de trecere a graniţei sau participarea la Revoluţia din 1989. Pe firul poveştii unei evadări din România comunistă, la sfârşitul anilor ’80, merge autorul şi în <span class="CharOverride-1">Ana Maria şi îngerii</span> (2010), roman inspirat de cazul real al unei românce stabilite la Viena. <span class="CharOverride-1">Proorocii Ierusalimului</span> şi <span class="CharOverride-1">Mirii nemuririi</span> sunt romane ale deziluziei postrevoluţionare, centrate pe o problematică a memoriei individuale şi colective ce se cere a fi recuperată. Un element care leagă, între altele, cele două cărţi este aducerea în prim-plan a figurii orfanului (a „familiei celor fără de familie”) şi a temei inocenţei ultragiate. În <span class="CharOverride-1">Proorocii Ierusalimului</span>, poate cel mai rotund construit roman al lui <span class="CharOverride-2">A.</span>, a cărui acţiune se desfăşoară, în planuri narative alternante, într-un decepţionant Bucureşti postdecembrist şi într-un Paris al promisiunilor şi deopotrivă al abjecţiei, paradis al traficului de minori, realismul dur, apocaliptic atinge amplitudinea parabolei.</p>
			<p class="Heuristica___mici"><span class="CharOverride-2">SCRIERI</span>: <span class="CharOverride-1">Sonata pentru acordeon</span>, Bucureşti, 1993; <span class="CharOverride-1">Îngerul încălecat</span>, Bucureşti, 1994; ed. 2, Bucureşti, 2011;<span class="CharOverride-1"> Amantul Colivăresei</span>, Bucureşti, 1994; <span class="CharOverride-1">Istoria eroilor unui ţinut de verdeaţă şi răcoare</span>, Bucureşti, 1997; <span class="CharOverride-1">Proorocii Ierusalimului</span>, Bucureşti, 2004; <span class="CharOverride-1">Mirii nemuririi</span>, Bucureşti, 2006; <span class="CharOverride-1">Ana Maria şi îngerii</span>, Bucureşti, 2010; <span class="CharOverride-1">Cronicile genocidului</span>, Bucureşti, 2012. </p>
			<p class="Heuristica___m_RPR"><span class="CharOverride-2">Repere bibliografice</span>: Ioana Pârvulescu, <span class="CharOverride-1">Poveste cu cântec</span>, RL, 1993, 51–52; Ioana Pârvulescu, <span class="CharOverride-1">Viaţa ca un dulce coşmar</span>, RL, 1994, 49–50; Dan Stanca, <span class="CharOverride-1">Acordeonul apolitic</span>, VR, 1994, 11–12; C. Stănescu, <span class="CharOverride-1">Un „latino-american” din Ferentari</span>, ALA, 1994, 203; Dan Stanca, <span class="CharOverride-1">Acordeonul apolitic</span>, VR, 1994, 11–12; Mihai Zamfir, <span class="CharOverride-1">Un roman-emblemă</span>, „22”, 1995, 9; Iulian Ciocan, <span class="CharOverride-1">O călătorie la marginea nopţii româneşti</span>, CF, 1996, 8; Caius Dobrescu, <span class="CharOverride-1">Introducere în </span><span class="CharOverride-1">dreptul literaturii de a pune la îndoială civilizaţia</span>, VTRA, 1996, 2; Dan-Silviu Boerescu, <span class="CharOverride-1">Păcatele tinereţilor. Ficţiuni critice</span>, Constanţa, 1999, <span class="CharOverride-1">84–86</span>; Tania Radu, <span class="CharOverride-1">Cerul închis deasupra noastră</span>, „22”, 2004, 769; Mihai Zamfir, <span class="CharOverride-1">Un Céline local</span>, RL, 2006, 9; Mihăilescu, <span class="CharOverride-1">Lit. rom. postceauşism</span>, II, <span class="CharOverride-1">166–175</span>; Ion Simuţ, <span class="CharOverride-1">Mizerabilismul cosmopolit</span>, RL, 2007, 39; Andrei Terian, <span class="CharOverride-1">Mizerabilism şi carnavalesc</span>, CLT, 2007, 54; Manolescu, <span class="CharOverride-1">Istoria</span>, <span class="CharOverride-1">1407–1408</span>; Georgiana Sârbu, <span class="CharOverride-1">Istoriile periferiei</span>, Bucureşti, 2009, <span class="CharOverride-1">63–68</span>, <span class="CharOverride-1">194–198</span>.&#9;<span class="semnatura-final" lang="en-US">B.B.-C.</span></p>
			<p class="Heuristica-PRIMUL"><span class="titlu-12">ALECSANDRI, Ioan (Iancu)</span> (30.XII.1826, Iaşi – 15.V.1884, Paris), prozator, traducător. Este fiul Elenei (n. Cozoni) şi al medelnicerului Vasile Alecsandri. Frate mai mic al lui Vasile Alecsandri, <span class="CharOverride-2">A. </span>a fost elev al pensionului lui Victor Cuénim şi al Academiei Mihăilene din Iaşi. Prieten cu Nicolae Bălcescu şi Costache Negri, a luat parte la Revoluţia de la 1848, sprijinind apoi intens emigraţia română. Alături de fratele său mai mare, a fost unul dintre fruntaşii unioniştilor din Moldova. După înscăunarea lui Al. I. Cuza, a ajuns locotenent-colonel, aghiotant al domnitorului şi a îndeplinit, între 1860 şi 1866, funcţia de agent diplomatic al României la Paris şi Londra. În această calitate, a susţinut, cu o desăvârşită abilitate, politica lui Cuza, reuşind să păstreze, în cele mai dificile circumstanţe, o unanim recunoscută demnitate a comportării. Demisionat după februarie 1866, rămâne la Paris, unde îşi întemeiase o familie. Păstrând permanent legătura cu ţara, trimite la ziarul „Pressa”, între 1879 şi 1881, numeroase corespondenţe pariziene, scrise într-un stil alert, elegant. Participant ocazional la şedinţele Junimii, <span class="CharOverride-2">A.</span> a fost de faţă când Eminescu a citit poemul <span class="CharOverride-1">Călin (File din poveste)</span>, manifestându-şi entuziasmul şi într-o scrisoare adresată lui Titu Maiorescu, apărută în „Convorbiri literare” (1884). Veritabil eseu, scrisoarea stabileşte o serie de înrudiri între <span class="CharOverride-1">Scrisoarea I</span> a lui Eminescu şi un text caldeean, afirmând că, fie şi dacă poetul român ar fi cunoscut acel text, el a reuşit să ofere „cea mai bogată şi mai strălucitoare” cosmogonie poetică din câte se cunosc.</p>
			<p class="Heuristica-BASE">Apărută în „Convorbiri literare” (1883), nuvela lui <span class="CharOverride-2">A.</span> <span class="CharOverride-1">Dor de morţi</span> a provocat reacţii favorabile, între care şi pe aceea a lui Maiorescu. Protagonistul însuşi povesteşte întâmplările, făcând o apologie a „dorului”, în sensul romanticei <span class="CharOverride-1">Sehnsucht</span>  autohtonizate. Nuvela emană o puritate mistică, amintind pe alocuri de atmosfera sumbră a lui F.M. Dostoievski. Prelucrată după un autor francez, rămas încă necunoscut, <span class="CharOverride-1">Morunul</span> („Convorbiri literare”, 1885) este o comedie de situaţii, adaptată desăvârşit realităţilor sociale româneşti. <span class="CharOverride-2">A.</span> a tradus din Camille Flammarion, într-o limbă deosebit de îngrijită şi cu o frază curgătoare („Convorbiri literare”, 1884). A tălmăcit, de asemenea, o lucrare a lui Montesquieu, sub titlul <span class="CharOverride-1">Considerări asupra cauzelor mărirei şi decăderei romanilor</span>, a doua traducere în literatura română a acestei scrieri a gânditorului francez, lăsată însă în manuscris.</p>
			<p class="Heuristica___m_RPR"><span class="CharOverride-2">Repere bibliografice:</span> Sever Zotta, <span class="CharOverride-1">La centenarul lui Vasile Alecsandri</span>, Iaşi, 1921, <span class="CharOverride-1">24</span>, <span class="CharOverride-1">26–27</span>, <span class="CharOverride-1">32–36</span>, <span class="CharOverride-1">73–84</span>; G. Bogdan-Duică, <span class="CharOverride-1">Ioan Alecsandri</span>, „Naţiunea”, 1927, 16–19; R.V. Bossy, <span class="CharOverride-1">Agenţia diplomatică a României la Paris</span>, Bucureşti, 1931, <span class="CharOverride-1">passim</span>; Perpessicius, <span class="CharOverride-1">Ioan Alecsandri</span>, RFR, 1943, 2; I. E. Torouţiu, <span class="CharOverride-1">Descoperirea unei lucrări inedite a lui Iancu Alecsandri</span>, CL, 1943, 2; Vasile Alecsandri, <span class="CharOverride-1">Corespondenţă</span>, îngr. Marta Anineanu, Bucureşti, 1960, <span class="CharOverride-1">3–17</span>, <span class="CharOverride-1">64</span>, <span class="CharOverride-1">189</span>; Mănucă, <span class="CharOverride-1">Scriit. jun.</span>, <span class="CharOverride-1">5–17</span>;<span class="CharOverride-1"> Dicţ. lit. 1900</span>,<span class="CharOverride-1"> 15</span>.&#9;<span class="CharOverride-3">D.M.</span></p>
			<div class="_idGenObjectLayout-1">
				<div id="_idContainer014" class="Basic-Graphics-Frame _idGenObjectStyle-Disabled">
					<div id="_idContainer012" class="Basic-Graphics-Frame">
						<p class="Titlu-Nume-H">ALECSANDRI, Vasile </p>
						<p class="Titlu-mic-DATE">(14.VI.1818, Bacău – 22.VIII.1890, Mirceşti, j. Iaşi), poet, prozator, dramaturg. </p>
					</div>
					<div id="_idContainer013" class="Basic-Graphics-Frame">
						<img class="_idGenObjectAttribute-1" src="03_p96-209_AiAl-web-resources/image/3ssw.png" alt="" />
					</div>
				</div>
			</div>
			<p class="Heuristica-PRIMUL">Părinţii lui <span class="CharOverride-2">A.</span> sunt Elena (n. Cozoni), fiica unui grec românizat, şi medelnicerul Vasile Alecsandri. Om cu stare şi deschis la minte, părintele îi asigură, la fel ca şi celorlalţi copii (frumoasa Catinca, măritată cu paşoptistul C. Rolla, şi Iancu, viitorul loco&#173;tenent-colonel şi literat), o creştere aleasă. Asemenea lui Mihail Kogălniceanu, <span class="CharOverride-2">A.</span> învaţă mai întâi cu dascălul maramureşean Gherman Vida (1827–1828), trecând apoi la pensionul lui Victor Cuénim (1828). Plecat, pentru studii, la Paris (1834), îşi ia acolo, în octombrie 1835, bacalaureatul în litere. Lipsindu-i orice înclinaţie pentru chimie şi medicină, care îl tentaseră la un moment dat, se înscrie în 1836 la Facultatea de Drept, pe care o părăseşte în anul următor. În 1838 îşi prepară bacalaureatul în ştiinţe, pe care însă nu-l obţine. Nici medic, nici inginer, primise între timp, în ţară, rangul de comis. Dar cinurile (1841 spătar, 1853 postelnic, către 1859 vornic) îl lasă destul de rece. E în firea tânărului o curioasă îngemănare de leneveală şi dor de ducă. În 1839 el întreprinde împreună cu C. Negri şi N. Docan un voiaj în Italia, care îi va lăsa amintiri deosebit de plăcute. Prin Viena, avea să se înapoieze în ţară, unde fusese numit de curând „şef de masă” la serviciul scutelnicilor şi al pensiilor din Departamentul Finanţelor; demisionează în 1846. În 1840, an foarte însemnat pentru <span class="CharOverride-2">A.</span>, este chemat la conducerea Teatrului Naţional din Iaşi, pe care o va gira împreună cu M. Kogălniceanu, C. Negruzzi şi profesorul P.M. Câmpeanu. Prin 1843, în urma unor excursii în munţii Moldovei, are revelaţia poeziei populare şi, din acest moment, destinul său scriitoricesc îşi găseşte un făgaş. În 1844 e redactor la revista „Propăşirea”. În 1845 pleacă la Lemberg şi la Viena să-şi caute de sănătate, iar în 1846 se avântă într-o lungă călătorie (Constantinopol, Brusa, Atena, Insulele Ionice), făcând un popas mai îndelungat la Veneţia, unde îşi trăieşte idila cu Elena Negri; bolnavă fără scăpare, Nineta îşi dă sfârşitul peste puţină vreme, în drum spre ţară. La revoluţie <span class="CharOverride-2">A.</span> nu stă deoparte. Redactează un proiect de revendicări, compune poezii agitatorice, care au un viu răsunet. După înfrângerea mişcării, se refugiază, ca mulţi alţii, în Bucovina (unde un comitet al revoluţionarilor moldoveni îl desemnează secretar), apoi în Ardeal. La Braşov aşterne pe hârtie un vehement memoriu, <span class="CharOverride-1">Protestaţie în numele Moldovei, a Omenirei şi a lui Dumnezeu</span>, şi colaborează la alcătuirea unui program politic şi democratic, intitulat <span class="CharOverride-1">Prinţipiile noastre pentru reformarea patriei</span>, care propovăduia „libertatea, egalitatea, frăţietatea”, precum şi unirea celor două principate. Ajuns la Paris, nu are odihnă, îşi pune în joc tactul şi abilitatea, îşi face tot felul de relaţii utile, mizând pe farmecul lui de om de lume, şi nu pierde nici un prilej de a pleda cauza Principatelor Române. Exilaţii din Brusa îl aleg, în 1849, membru al Comitetului unic al emigraţiei din Moldova şi Muntenia. Între anii 1850 şi 1853 diriguieşte Arhivele Statului din Iaşi. În 1852 imprimă primul număr al revistei „România literară”, suspendată de cenzură mai înainte de a fi difuzată. Şi, din nou, călătorii. După un popas pe continentul african, se duce în Spania, iar de acolo pleacă la Paris, avându-l ca tovarăş de voiaj pe Prosper Mérimée, cu care se întreţine despre poezia noastră populară. În 1854 se află la Londra, apoi iarăşi în capitala Franţei, dar, murindu-i părintele, trebuie să se întoarcă în ţară. Acum săvârşeşte un gest de mare democrat, dezrobindu-şi ţiganii de pe moşia de la Mirceşti. În 1855 apare, în fine, „România literară”. Încă un drum la Constantinopol, iar de aici spre Crimeea. Pe frontul de la Sevastopol îl înfioară priveliştea războiului. Pentru înfăptuirea Unirii, unul din visurile sale din tinereţe, nu precupeţeşte nici un efort, fie în ţară, fie în capitala Franţei, dovedind de fiecare dată excelente virtuţi de diplomat. Face parte din grupul unionist, fiind cooptat în Comitetul central al Unirii. Scrie versuri înflăcărate (<span class="CharOverride-1">Hora Unirei</span>), care se recită şi se cântă cu însufleţire. Deşi ales în Divanul Ad-hoc al Moldovei, nu-şi exercită, fiind suferind, mandatul de deputat al Bacăului. Sub Căimă&#173;cămie, în 1858, e secretar de stat provizoriu la Postelnicie, calitate în care contribuie la adoptarea unor măsuri pentru asigurarea libertăţii presei. La un moment dat avea considerabile şanse de a fi ales domn. Renunţă însă în favoarea lui C. Negri, susţinând apoi, cu multă căldură, pe Al. I. Cuza. Devenit ministru al Afacerilor Străine în Moldova, are de îndeplinit, în 1859, ca trimis al domnitorului, o misiune delicată, de mare răspundere. Se achită cu brio, obţinând adeziunea şi sprijinul unor personalităţi politice apusene, precum Napoleon al III-lea, Victor Emmanuel al II-lea, contele de Cavour ş.a. Acasă, în guvernul prezidat de Ion Ghica, primeşte şi portofoliul de ministru de Externe al Munteniei. Brusc, <span class="CharOverride-2">A.</span> ia hotărârea, neaşteptată, de a părăsi arena politică. Se va retrage, din 1863, la conacul său de la Mirceşti. Nu primeşte să fie senator, în schimb nu refuză alegerea sa ca membru al Societăţii Academice Române, unde se manifestă ca un partizan al principiului fonetic în ortografie. În urma unor divergenţe se retrage, fiind învestit ulterior cu titlul de membru onorific. La insistenţele lui M. Kogălniceanu, candidează ca deputat şi obţine numărul de voturi trebuitor. În 1878 juriul felibrilor, de la Montpellier, îi decernează, la propunerea poetului Frédéric Mistral, un premiu pentru <span class="CharOverride-1">Cântecul gintei latine</span>. Versurile, modeste, sunt traduse în numeroase limbi, dar ecoul, pe plan european, va fi destul de slab. În ţară, în schimb, evenimentul declanşează un mare entuziasm, <span class="CharOverride-2">A.</span> fiind copleşit de onoruri, ceea ce provoacă, firesc, invidii şi cârteli. Campania de denigrare şi chiar de contestare a poetului nu se lasă aşteptată. Iniţiată de Al. Macedonski, ea va fi continuată de B. Delavrancea, Al. Vlahuţă, Traian Demetrescu ş.a. Foarte demn şi aulic faţă de detractori, <span class="CharOverride-2">A.</span> nu ripostează, dar va răspunde, cu autoritatea cuvântului său, Titu Maiorescu, luând apărarea celui pe care îl situase în fruntea „direcţiei noi” a literaturii noastre. Când, în 1883, Eminescu se îmbolnăveşte, <span class="CharOverride-2">A.</span> conferenţiază la Ateneul Român în beneficiul nefericitului poet care, în <span class="CharOverride-1">Epigonii</span>, îl numise „rege-al poeziei”. În 1884 ajunge senator, iar în 1885 ministru plenipotenţiar la Paris. Starea sănătăţii lui e însă din ce în ce mai rea. Bolnav de cancer, se va stinge în conacul de la Mirceşti.</p>
			<p class="Heuristica-BASE">A fost o zodie norocoasă aceea în care s-a născut scriitorul. Cu firea lui senină şi echilibrată, <span class="CharOverride-2">A.</span> păşeşte prin viaţă lin, cu nonşalanţă, gata oricând să guste o plăcere, cu delicii de rafinat epicureu. E înclinat spre confort şi reverie, dar tânjeşte mereu să cutreiere prin ţinuturi cu un soare blând şi învăluitor. Dacă pare uneori infatuat şi distant, mai ales în raport cu tânăra generaţie, faţă de cei apropiaţi se arată mereu afectuos, cu duioşii neaşteptate. Uşurătatea celui pe care Eminescu l-a văzut „veşnic tânăr şi ferice” e contrazisă de gesturile lucide, dezinteresate, care denotă o disponibilitate pentru angajament în slujba unei cauze înalte. Nici un curent, dintre cele care străbat epoca, nu şi-l poate cu totul integra. <span class="CharOverride-2">A.</span> şarjează ridicolele ce decurg din importul pripit de civilizaţie, dar ia în şfichi şi conservatorismul retrograd. În paşoptismul său se simte o inflexiune junimistă. Iar simţământul patriotic alunecă uneori, din păcate, în xenofobie. Scriitorul n-a fost un spirit teoretic, dar a simţit nevoia, totuşi, de a formula (în prefeţe, studii, articole) acele principii după care s-a călăuzit. El crede, romantic, în chemarea mesianică a omului de condei, cum şi în menirea socială a artei. Literatura, în convingerea lui, trebuie să educe şi să înrâurească, funcţia ei fiind una morală şi patriotică. Pentru a fi viabilă, ea se cuvine să fie naţională, inspirându-se din realitate, din actualitate, înţeleasă ca o expresie elocventă a vieţii unui neam. O chestiune importantă, care revine adesea în preocupările lui, este aceea a limbii. În 1863 el tipăreşte, la Paris, sub pseudonimul V. Mircesco, <span class="CharOverride-1">Grammaire de la langue roumaine</span>, alcătuită la îndemnul lui J.-A. Vaillant, cu ajutorul lui A. Ubicini (care redactează şi o introducere) şi al lui Al. Papadopol-Calimah. A susţinut întotdeauna, în ortografie, principiul fonetic, combătând excesele şi derapajele latiniste, italieniste, puriste. A făcut, sporadic, şi critică literară (<span class="CharOverride-1">Stanţe epice de dl. Aristia, Constantin Negruzzi</span>), împărtăşind poziţia cumpănită a unui C. Negruzzi sau a lui M. Kogălniceanu. Dar regalitatea literară a lui <span class="CharOverride-2">A.</span> se întemeiază îndeosebi pe faima de poet. El însuşi se socotea, de altfel, un bard al naţiunii. A colaborat (semnând, rar, şi cu pseudonime ca Vlad Moraru, Ştefan Molna, V. Cotnariu) la publicaţii ca „Albina românească”, „Foaie pentru minte, inimă şi literatură”, „Dacia literară”, „Buco&#173;vina”, „Zimbrul”, „Steaua Dunării”, „Concor&#173;dia”, „Ilus&#173;tra&#173;ţiunea”, „Revista română”, „Convorbiri literare” (începând din 1867), „Foaia Soţietăţii pentru Literatura şi Cultura Română în Bucovina”, „Literatorul” ş.a. Poezia populară îl impresionează, smulgându-i exclamaţia, luată de mulţi în serios, că „românul e născut poet”. În folclor el vede o sursă a regenerării literaturii naţionale. Faţă de exaltările romantice din comentariile sale la culegerea <span class="CharOverride-1">Poezii poporale.</span> <span class="CharOverride-1">Balade (Cântice bătrâneşti) adunate şi îndreptate</span> (I–II, 1852–1853), în ediţia <span class="CharOverride-1">Poezii populare ale românilor </span>(1866) consideraţiile capătă un aspect mai metodic (se vorbeşte, de pildă, despre circulaţia internaţională a unor subiecte şi motive). Piesele sunt recoltate din toate regiunile locuite de români, <span class="CharOverride-2">A.</span> fiind cel dintâi care pune în evidenţă unitatea folclorului nostru. A încercat o clasificare pe specii: cântece bătrâneşti (balade), doine (cântece de dor), cântece haiduceşti (de codru), hore sau cântece de jale. El dă şi o versiune franceză a baladelor (1855), căreia Mérimée îi consacră o recenzie, comentată de Sainte-Beuve. Vrând să restituie „giuvaierurilor” culese frumuseţea lor originară, găseşte de cuviinţă să intervină în texte: adaugă versuri sau chiar născoceşte „cântece” întregi; fireşte, gestul stârneşte iritarea unor comentatori mai vigilenţi (M. Schwartzfeld ş.a.). Dar e un merit care nu i se poate trece cu vederea acela de a fi reconstituit, din variante disparate, capodopere ca <span class="CharOverride-1">Mioriţa</span> sau <span class="CharOverride-1">Toma Alimoş</span>. După expresia lui D. Bolintineanu, odată cu publicarea acestor culegeri, poezia noastră „se români”. Primele manifestări literare ale lui <span class="CharOverride-2">A.</span> sunt în limba franceză, unele – publicate în „Spicuitorul moldo-român” (traduse de I. Poni, D. Gusti, Gh. Asachi), altele – nepublicate. Sunt încercări romanţioase, cu o tentă exotică sau fantastică, îndatorate lui Lamartine şi Hugo. Contactul cu lirica populară va însemna o primenire a inspiraţiei. Între anii 1840 şi 1862 poetul elaborează un ciclu intitulat <span class="CharOverride-1">Doine</span> (haiduceşti, ţărăneşti, ostăşeşti ori plecând de la diverse credinţe şi superstiţii). Într-o atmosferă plină de prospeţime, împletire de real şi fabulos, se desfăşoară idile graţioase sau fremătând de un senzualism frust. Personajele descind din basme (strigoi, zburătorul, feţi-frumoşi), din mituri, din legende istorice, <span class="CharOverride-2">A.</span> fiind unul dintre primii care prelucrează la noi asemenea motive. Vrăji şi descântece se torc, într-o ambianţă fantasmagorică, dar, pe neaşteptate, magicul se răsuceşte în grotesc. Ici şi colo zvâcneşte accentul social, vibrează coarda patriotică. Simplă, dinamică şi fluentă, expresia pierde atunci când poetul face uz de diminutive şi se răsfaţă în edulcorări. Unele doine (<span class="CharOverride-1">Sora şi hoţul, Doina</span>) îl vor înrâuri pe Eminescu (în <span class="CharOverride-1">Făt-Frumos din tei, Povestea teiului, De-aş avea…</span>). Al doilea ciclu, <span class="CharOverride-1">Lăcrimioare</span> (1845–1847), din volumul <span class="CharOverride-1">Doine şi lăcrimioare </span>(1853), cântă amorul graţios, sprinţar pentru Elena Negri (<span class="CharOverride-1">Steluţa</span>). Liricii de dragoste, plină de efuziuni şi alte lejere palpituri, nu-i lipseşte sinceritatea, ci fiorul. Ecouri din stihuirile anacreontice, din romanţe, din cântecul de lume sunt perceptibile. Melancoliile, uşoare, trec aproape fără să lase urme. <span class="CharOverride-2">A.</span> e, fără nici o adumbrire, o natură jubilantă, expansivă, gata să vestească tuturor bucuria dragostei împărtăşite. O dragoste tihnită, ocolită de nelinişti şi suferinţe, la care natura întreagă este chemată să ia parte. Veneţia însăşi, cu toată înfăţişarea ei cernită, protejează fericirea tânărului cuplu. Când iubita, „dulce înger”, nu mai este, jalea celui rămas pare reală, dar, ca artă, ea sună ciudat de neconvingător. Poetul se mângâie lesne cu duioase suveniruri, se pierde, consolator, în blânde reverii, care îi poartă gândul spre ţinuturi de dincolo de zare. Acest ciclu, <span class="CharOverride-1">Suvenire</span>, va fi continuat cu <span class="CharOverride-1">Mărgăritărele</span> (1852–1862). Se ţes şi aici doruri gingaşe, pulsează acelaşi chef de hoinăreală. Dar trubadurul care îşi trăieşte euforiile sub bolta clară are câteodată clipe de îngândurare, care dau liricii lui un sunet elegiac. Izbucnirile de energie, alteori, îl propulsează în agora (<span class="CharOverride-1">Deşteptarea României</span>, <span class="CharOverride-1">Hora Unirei</span>). Înfier&#173;bântat de idealul patriotic, el se sustrage atunci intimităţii confortabile, pentru a se adresa cu un discurs mobilizator mulţimii, care va vibra, fără doar şi poate, la rostirile poetului-cetăţean. Ciclul <span class="CharOverride-1">Pasteluri</span>, de fericită inspiraţie, a fost creat, în cea mai mare parte, între anii 1867 şi 1869. E o poezie a peisajului rustic, contemplat de un horaţian care degustă farmecul fiecărui anotimp, exul&#173;tând la venirea primăverii, dar savurând şi pitorescul decorului hibernal. Totul respiră armonie, o împăcare senină cu rânduiala veşnică a firii. Un spirit, clasic, de ordine şi cumpătare domneşte pretutindeni. Îmbătat de splendoarea peisajului scăldat în lumină sau înveşmântat în straie de iarnă, poetul, retras în casă, la gura sobei – el are teroare de intemperii –, se lasă împresurat de fantasme, desluşind în jocul limbilor de foc plăsmuiri nemaivăzute (<span class="CharOverride-1">Serile la Mirceşti</span>). Gerul, iarna sunt personificate, ca în mitologia populară. Un imn e înălţat îndeletnicirilor agreste, săvârşite de ţărani radioşi. Exuberanţi, zburdalnici, ţăranul şi ţărăncuţa (<span class="CharOverride-1">Rodica</span>) au un irezistibil tonus amoros, însă idila care îi aţâţă suferă de prea mult dichis, alintându-se în artificiozităţi. Acest lirism descriptiv, bucolic etalează, în ornamentica lui, o notă parnasiană. Ca, de exemplu, înclinaţia către miniatură, în poezii ca <span class="CharOverride-1">Pastel chinez</span> sau <span class="CharOverride-1">Mandarinul</span>, care prefigurează rondelurile macedonskiene. Intenţia lui <span class="CharOverride-2">A.</span> a fost, încă de la primele sale doine, aceea de a realiza o epopee naţională, având drept surse de inspiraţie istoria şi folclorul. Scrise între anii 1864 şi 1875, legendele sunt, s-ar putea spune, frânturi de epopee. Ciclul, nu tocmai omogen, înmănunchează romanţa şi oda, elegia şi istorisirea galantă, nutrindu-se din fabulosul poveştilor (<span class="CharOverride-1">Legenda rândunicăi</span>, <span class="CharOverride-1">Legenda ciocârliei</span>), cultivând naraţiunea vitejească (<span class="CharOverride-1">Dum&#173;brava Roşie, Dan, căpitan de plai</span>) şi pe aceea plină de grozăvii, cu crime şi monştri (<span class="CharOverride-1">Grui-Sânger</span>). Subiectele sunt desprinse dintr-un Ev Mediu de poveste, cu eroi supradimensionaţi, aşa cum apar ei în închipuirea rapsodului popular. Punerea în scenă e măreaţă, dicţiunea grandilocventă. Un retorism solemn, dar monocord trădează lecturi hugoliene. Dar <span class="CharOverride-2">A.</span> nu are, totuşi, vocaţia sublimului. Exotisme de Orient colorează legende cum sunt <span class="CharOverride-1">Hodja Murad Paşa</span> şi <span class="CharOverride-1">Guarda Saraiului</span>. Relevând însuşiri de picturalitate, <span class="CharOverride-1">Pohod na Sybir</span> conturează un tablou sumbru, apăsător. Omagiind bravura soldaţilor români în Războiul pentru Independenţă, ciclul <span class="CharOverride-1">Ostaşii noştri </span>(1878) evocă, pe un ton hâtru (care anunţă maniera lui G. Coşbuc) ori de înţelepciune gravă, bătrânească, o bătălie purtată parcă în şagă (<span class="CharOverride-1">Hora de la Plevna</span>), cu tot dramatismul unor episoade (<span class="CharOverride-1">Peneş </span><span class="CharOverride-1">Curcanul</span>). În simplitatea şi curăţenia lor sufletească, aceşti luptători plecaţi de la coarnele plugului sunt nişte viteji (<span class="CharOverride-1">Sergentul</span>) şi <span class="CharOverride-2">A.</span> nu pregetă să le înalţe o odă (<span class="CharOverride-1">Odă ostaşilor români</span>). Printre ultimele poezii, apărute postum, trebuie menţionate <span class="CharOverride-1">Plugul blăstemat</span>, care, cu surprinzătoare vehemenţă, osândeşte inechitatea socială, şi <span class="CharOverride-1">Unor critici</span>, profesiune de credinţă, de o impresionantă modestie şi demnitate, a poetului în amurgul carierei.</p>
			<p class="Heuristica-BASE">Când <span class="CharOverride-2">A.</span> ajungea, în 1840, la conducerea Tea&#173;trului Naţional din Iaşi, dramaturgia autohtonă se afla, în pofida unor meritorii încercări, într-un stadiu de început. Constatând penuria de piese originale, el îşi pune în gând să creeze un repertoriu românesc. Demersul său e, mai întâi, de ordin cultural. Dramaturgul practică, mărturisit şi cu tot dinadinsul, o artă cu tendinţă morală, dar şi de imediată eficienţă politică, în forme lipsite de gravitate. Spiritual, cu o căutătură ageră şi mai degrabă indulgentă, <span class="CharOverride-2">A.</span> îşi scrutează epoca, atât de plină de contraste, cu amuzament, dar şi cu luare-aminte. Se desfăşoară, în comediile lui, o panoramă diversă, moravuri şi năravuri fel de fel, cu apariţii de toată nostimada. Apar, astfel, işlicari ruginiţi şi filfizoni nu tocmai copţi la minte, cu ambetări cosmopolite (<span class="CharOverride-1">Iorgu de la Sadagura sau Nepotu-i salba dracului</span>), ciocoi (Lipicescu din <span class="CharOverride-1">Boieri şi ciocoi</span>), tombatere ostile oricăror înnoiri (Bârzoi din <span class="CharOverride-1">Chiriţa în provincie</span>), latinişti pedanţi (Galuscus din <span class="CharOverride-1">Rusaliile în satul lui Cremine</span>), postulanţi (<span class="CharOverride-1">Millo  director sau Mania posturilor, Paraponisitul</span>), băbătii fandosite, împopoţonate şi sulemenite, dominate de instinctul parvenirii (Gahiţa Rozmarinovici din <span class="CharOverride-1">Iorgu de la Sadagura</span>, Cucoana Chiriţa). În culori trandafirii sunt proiectaţi boierii vechi de ţară (<span class="CharOverride-1">Boieri şi ciocoi</span>), dar şi ţăranii, zglobii şi râzăreţi, cărora le cam arde de şotii, atunci când nu se iubesc suav, graţios, ca într-o pastorală. O înduioşătoare, ireală concordie îi ţine înfrăţiţi pe boieri şi pe săteni (<span class="CharOverride-1">Nunta ţărănească, Cinel-cinel</span>), toate relele fiind puse pe seama veneticilor, arendaşi şi cămătari. O piesă reprezentativă este <span class="CharOverride-1">Iorgu de la Sadagura sau Nepotu-i salba dracului</span> (1844). Este ilustrat aici un conflict între două generaţii arbitrat de un moderat, care nu-i altul decât purtătorul de voce al autorului. Indecis la început între a amenda inepţiile şi opacitatea conservatorismului ruginit sau a lua în râs ridicolele stridente ce decurg din imitarea cu orice preţ a manierelor occidentale, scriitorul optează până la urmă pentru bunul simţ şi înţelepciunea bătrânească, patriarhală, a boierului Enache Damian. Şi drama <span class="CharOverride-1">Boieri şi ciocoi</span>, apărută în 1874, idealizează vechea boierime de ţară. Decăderea boierimii şi ridicarea burgheziei constituie un proces sugerat în <span class="CharOverride-1">Ginerele lui Hagi Petcu</span>. Debutând, ca autor dramatic reprezentat pe scenă, în 1840, cu <span class="CharOverride-1">Farmazonul din Hârlău</span>, <span class="CharOverride-2">A.</span> produce la început scrieri facile, cu o mişcare vodevilistică şi bufă, speculând, dar fără multă inventivitate, comicul de situaţii. Operetele (<span class="CharOverride-1">Crai nou, Scara mâţei, Harţă răzăşul, Paracliserul sau Florin şi Florica</span>) au, cele mai multe, muzică de Al. Flechtenmacher. În localizări, în care infuzează cu destulă fineţe realităţi autohtone, <span class="CharOverride-2">A.</span> recurge la comediografi precum Eugène Labiche, Eugène Scribe, Jean-François Régnard, Émile Augier, Charles Bataille, A. Rolland, Jules Sandeau, Félix-Auguste Duvert, Augustin-Théodore de Lauzanne, F. A. de Planard, Édouard Brisebarre şi Marc-Michel. În piesele consacrate faimoasei Chiriţa, cu multiplele ei înfăţişări (<span class="CharOverride-1">Chiriţa în Iaşi sau Două fete ş-o neneacă</span>,<span class="CharOverride-1"> Chiriţa în provincie</span>,<span class="CharOverride-1"> Chiriţa în balon</span>,<span class="CharOverride-1"> Cucoana Chiriţa în voiagiu</span>), sunt asumate sugestii din <span class="CharOverride-1">La Comtesse d’Escarbagnas </span>de Molière, <span class="CharOverride-1">La Fausse Agnès</span> de Destouches, <span class="CharOverride-1">Madame Angot ou La Poissarde parvenue</span> de Maillot. Personajul rămâne, cu toate acestea, prin implantarea într-un mediu specific, o creaţie originală, plină de haz, sortită unei cariere triumfale, aceasta şi datorită unor interpreţi ca Matei Millo sau, mai încoace, Miluţă Gheorghiu. În „cânticelele comice” <span class="CharOverride-2">A.</span> configurează o „galerie de tipuri contimporane”, unele imortalizând figuri pe cale să dispară (<span class="CharOverride-1">Surugiul</span>,<span class="CharOverride-1"> Paraponisitul, Barbu Lăutarul</span>), altele înfăţişând imperisabili marţafoi (<span class="CharOverride-1">Sandu Napoilă ultraretrogradul</span>,<span class="CharOverride-1"> Clevetici ultrademagogul</span>). Satira e mai densă în „cânticele”, siluetele sunt mai pregnante, în genere, decât în comedii, care, şi ele, se structurează în jurul câte unui tip fistichiu, ilariant ori cu hazoase monomanii. După 1874 <span class="CharOverride-2">A.</span> nu mai scrie piese vesele. În 1880 dă la iveală o încântătoare feerie, <span class="CharOverride-1">Sânziana şi Pepelea</span>, de răsfrângeri folclorice, dar şi presărată cu tâlcuri şi aluzii politice transparente. Nici în drame, mai cu seamă în cele de până la 1878 (<span class="CharOverride-1">Lipitorile satelor</span> ş.a.), comicul nu e absent, convertindu-se însă, printr-o lejeră alchimie, în grotesc. De prin 1878–1879, se petrece cu <span class="CharOverride-2">A.</span> o metamorfoză. Un aer meditativ ia locul minei veşnic surâzătoare. Ancorat într-un spaţiu al literaturii grave, dramaturgul îşi pune în gând să edifice o trilogie istorică având ca protagonişti pe Jolde, Lăpuşneanu şi Despot. Singurul proiect dus la îndeplinire este <span class="CharOverride-1">Despot-Vodă </span>(1880), dramă tutelată de Victor Hugo (<span class="CharOverride-1">Ruy Blas</span>), dar asimilând şi o experienţă autohtonă (<span class="CharOverride-1">Răzvan şi Vidra</span> de B.P. Hasdeu). Apreciată de Eminescu, piesa, care nu se ţine strict de adevărul istoric, are o desfăşurare spectaculoasă, apelând la efecte de melodramă, ca şi la alte procedee din panoplia romantică (travesti, situaţii-limită, lovituri de teatru, tirade – despre soartă, cu ale ei căderi şi înălţări, despre glorie şi deşertăciunea ei). Despot este văzut ca un aventurier îmboldit de ambiţia încoronării, care piere nu din cauza unui destin potrivnic, ci fiindcă, în patima lui pentru putere, încalcă legile şi tradiţiile pământene, pierzând încrederea celor din jur şi, îndeosebi, a norodului. O apariţie bizară, cu pigmentări burleşti, este aceea a nebunului Ciubăr Vodă, surescitat de visuri de mărire, dar transformându-se, în ultimele scene, printr-o neverosimilă tumbă, într-un călugăr fanatic şi răzbunător. Ca să-şi mai alunge tristeţea care începuse a-i da târcoale în anii dinspre senectute, <span class="CharOverride-2">A.</span> se cufundă în lectura unor clasici ai Antichităţii (Horaţiu, Ovidiu, Vergiliu), meditând – temă nouă în dramaturgia lui – cu un strop de amărăciune, dar şi cu înţelepţie, la condiţia poetului care, ajuns la o vârstă când se cade să renunţe la patimile lumeşti, îşi găseşte un aristocratic refugiu în studiu şi creaţie. Prin Horaţiu (din <span class="CharOverride-1">Fântâna Blanduziei, </span>1884), ca şi prin Ovidiu (din drama cu acelaşi nume, 1885), el îşi mărturiseşte propriile frământări şi nelinişti. În <span class="CharOverride-1">Ovidiu – </span>din care autorul trage şi un libret ce urma să fie pus pe muzică de Charles Gounod – viziunea exilatului muribund resuscită idealurile paşoptiste de odinioară. Pentru a explica relegarea poetului latin la Tomis, dramaturgul alege o versiune romanţioasă. <span class="CharOverride-2">A.</span> a avut urmaşi nu doar în cuprinsul literaturii dramatice româneşti (Iosif Vulcan, V.A. Urechia, Gh. Bengescu-Dabija, I.I. Roşca, I.N. Şoimescu), el exercitând o înrâurire şi asupra începuturilor teatrului bulgar (D.P. Voinikov, <span class="CharOverride-1">Civilizaţia rău înţeleasă</span>, 1871). Apoi, <span class="CharOverride-1">Iaşii în carnaval</span> anticipează <span class="CharOverride-1">D-ale carnavalului</span> de I.L. Caragiale; un personaj cum este Clevetici (din <span class="CharOverride-1">Sgârcitul risipitor</span>) îi prevesteşte pe Caţavencu, Farfuridi sau Rică Venturiano. <span class="CharOverride-1">Rusaliile în satul lui Cremine</span> prezintă asemănări cu <span class="CharOverride-1">O noapte furtunoasă</span> de I.L. Caragiale, dar şi cu <span class="CharOverride-1">Trei crai de la răsărit</span> de B.P. Hasdeu.</p>
			<p class="Heuristica-BASE">Un romantism de împrumut fardează primele pagini de proză ale lui <span class="CharOverride-2">A.</span> Inspirată probabil de <span class="CharOverride-1">La Bouquetière des Champs Elysées</span> de Paul de Kock şi Valory, <span class="CharOverride-1">Buchetiera de la Florenţa</span>, prima lui scriere în proză, publicată în 1840 în „Dacia literară”, e un „prinos Italiei şi romantismului”. Personaje exaltate, prinse în vârtejul unor patimi devoratoare, se zbuciumă amarnic într-un cadru somptuos, dar şi lugubru. O atmosferă tenebroasă, cu fulgerări terifiante, împânzeşte <span class="CharOverride-1">Muntele de foc</span> (din <span class="CharOverride-1">Călătorie în Africa</span>). Încercarea de roman <span class="CharOverride-1">Dridri</span>, a cărei primă parte e întocmită în felul scrierilor lui Paul de Kock şi Alphonse Karr, şi romanul cu tentă autobiografică, neterminat, <span class="CharOverride-1">Mărgărita</span> au, la fel, o pulsaţie romanţioasă. Predominantă în proza lui <span class="CharOverride-2">A.</span>, fie că e vorba de povestiri romantice, de tablouri de moravuri (<span class="CharOverride-1">Balta Albă, Borsec</span>) ori de însemnări de călătorie, este evocarea, îndeosebi acel tip de evocare pe care îl pretind scrisorile. Prozatorul, al cărui atu nu e, în nici un caz, facultatea invenţiei, are o mlădioasă fibră de memorialist. E, în firea uşoară şi boemă a fericitului <span class="CharOverride-2">A.</span>, un duh al nestatorniciei, o înfrigurare, un neastâmpăr de a nu sta locului, sub irezistibilul apel al unor meleaguri cât mai îndepărtate, unde vrăjmăşia iernii nu-l poate ajunge. Dar, oricât s-ar supune pornirilor lui de hoinar, peregrinul moldovean, cuprins de nostalgii, îşi întoarce mereu privirea spre zările de acasă. Aici, în liniştea conacului de la Mirceşti, va avea răgaz să depene, cât amintindu-şi, cât închipuindu-şi, „scene vesele din Franţia, scene politice din Italia, scene pitoreşti din Orient”. Fondul naraţiunilor lui <span class="CharOverride-2">A.</span> este, aşadar, autobiografic, textul îmbrăcând de-a dreptul forma relatării de călătorie. În 1847 el consemnase în <span class="CharOverride-1">Jurnal de călătorie în Italia</span> idila cu Elena Negri. Prin 1862–1863 intenţiona să-şi înmănuncheze amintirile de călătorie într-un volum – <span class="CharOverride-1">Istoria călătoriilor mele</span>. Pregătea, de asemenea, pentru o ediţie postumă, o carte care urma să se cheme<span class="CharOverride-1"> Istoria misiilor mele diplomatice</span>. O schiţă cum este <span class="CharOverride-1">Iaşii în 1844</span> e provocată de o „primblare pitorească” prin urbea care etalează atâtea frapante contraste: un „teatru curios, decorat cu palaturi şi bordeie lipite împreună”. Alte contraste, insolit amalgam de Orient şi Occident, îl perplexează, la Balta Albă, pe vizitatorul neprevenit (un franţuz, în cazul de faţă), făcându-l să aibă uimiri de călător ingenuu (<span class="CharOverride-1">Balta Albă</span>). Cozeur fermecător, <span class="CharOverride-2">A.</span> seduce prin umorul fin şi o bună dispoziţie plină de antren (<span class="CharOverride-1">Borsec</span> ş.a.). Doar uneori, ca în <span class="CharOverride-1">Vasile Porojan</span>, aducerile-aminte se aburesc de o uşoară duioşie, cu irizări de lirism. Altfel, în proza aceasta dezinvoltă, cu voluptuoase digresiuni, metaforele sunt rare, epitetul convenţional. Totul e sprintenă relatare şi dialog suculent (<span class="CharOverride-1">Istoria unui galbân</span>, nuvelă de tip picaresc). Dar naratorul are şi ochi de pictor, preocupat să surprindă variaţiile cromatice, modificările unor privelişti, din faptul zilei şi până la căderea nopţii, când contururile devin tremurătoare şi parcă ireale. El este un descriptiv, limpede şi luminos, de peisaje cu linii clare, un solar ahotnic de a se desfăta în splendoarea calmă a spaţiului în care spiritul său, cel mediteranean, se regăseşte. Contemplaţia nu se fixează în reverie, beatitudinea se perturbă lesne, căci memorialistul, înclinat să vadă lucrurile mai mult sub latura lor amuzantă, nu se lasă în voia extazelor. Cu o vorbă de duh, cu o glumă, sublimul este iute readus la proporţiile normale. Ca şi la A.I. Odobescu, digresiunea e la loc de cinste într-o asemenea proză, iscată pentru plăcerea proprie, dar şi întru desfătarea unui presupus auditoriu. Altfel, <span class="CharOverride-2">A.</span> e un bun observator, el schiţând, după o „răpide ochire”, câte un pertinent tablou de epocă (<span class="CharOverride-1">Constantin Negruzzi</span>). Rememorând întâmplările anului de graţie 1848, recurge şi la inflexiuni grave, pioase chiar, evocarea personalităţii lui N. Bălcescu (dar şi a lui Alecu Russo, C. Negruzzi, D. Rallet) fiind pentru el o „datorie sacră”. Alertă, fluidă, delectantă, memorialistica sa a fost să fie de bun augur pentru proza artistică românească. <span class="CharOverride-2">A.</span> este un epistolier de rasă, scrisorile lui surâzătoare, pline de duh (în româneşte şi franţuzeşte), având o netăgăduită calitate literară. Destinate unor personalităţi ale epocii (Al. I. Cuza, M. Kogălniceanu), unor prieteni (I. Ghica şi N. Bălcescu), unor cunoscuţi sau unor membri ai familiei, aceste mesaje confidenţiale reconfirmă şi întregesc imaginea reconfortantă a unui privilegiat al sorţii. Literatura română modernă nu e de conceput în afara prezenţei sale carismatice.</p>
			<p class="Heuristica_CITAT">Alecsandri a colectat, a editat şi înfrumuseţat poezia populară. A introdus genuri nouă în literatură şi a cultivat toate genurile literare şi aproape toate speciile acestor genuri, de la fabulă până la roman. <span class="CharOverride-4">[…]</span> La orice răspântie a istoriei şi culturii române din o bună parte a veacului trecut îl găseşti pe Alecsandri. </p>
			<p class="Heuristica_CITAT_semnat">G. Ibrăileanu</p>
			<p class="Heuristica_CITAT">Spre deosebire de majoritatea romanticilor noștri, care par închiși într-un secol revolut, creatorul Chiriței răzbate până la noi prin câteva trăsături neașteptate: comediograf de geniu, coautor al unor balade intrate în subconștientul cultural românesc (<span class="CharOverride-4">Miorița, Meșterul Manole</span> și alte câteva), epistolier nesfârșit și neobosit, vorbindu-ne ca nimeni altul despre veacul al XIX-lea. Această ultimă trăsătură, ce ține mai curând de stilul existenței decât de literatură, face și ea parte cu drepturi egale din istoria culturii. Ca prezență semnificativă în viața țării sale și a secolului – Alecsandri n-a fost egalat, la noi, de nimeni.</p>
			<p class="Heuristica_CITAT_semnat">MIHAI ZAMFIR </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Farmazonul din Hârlău</span>, Iaşi, 1841; <span class="CharOverride-1">Modista şi cinovnicul</span>, Iaşi, 1841; <span class="CharOverride-1">Iorgu de la Sadagura sau Nepotu-i salba dracului</span>, Iaşi, 1844; <span class="CharOverride-1">Creditorii</span>, Iaşi, 1845; <span class="CharOverride-1">Un rămăşag</span>, Iaşi, 1846; <span class="CharOverride-1">Piatra din casă</span>, Iaşi, 1847; <span class="CharOverride-1">Nunta ţărănească</span>, Iaşi, 1850; <span class="CharOverride-1">Repertoriul dramatic a d-lui…</span>, I, Iaşi, 1852; <span class="CharOverride-1">Poezii poporale. Balade (Cântice bătrâneşti)</span> <span class="CharOverride-1">adunate şi îndreptate</span>, I–II, Iaşi, 1852–1853; <span class="CharOverride-1">Doine şi lăcrimioare</span>, Paris, 1853; ed. 2, Iaşi, 1863; <span class="CharOverride-1">Potpuri literar</span> (în colaborare cu Matei Millo), Iaşi, 1854; <span class="CharOverride-1">Ballades et chants populaires de la Roumanie (Principautés Danubiennes)</span>, pref. A. Ubicini, Paris, 1855; <span class="CharOverride-1">Păcală şi Tândală</span>, Iaşi, 1857; <span class="CharOverride-1">Cetatea Neamţului sau Sobieţki şi plăieşii români</span>, ed. 2, Iaşi, 1857; <span class="CharOverride-1">Salba literară</span>, Iaşi, 1857; <span class="CharOverride-1">Zgârcitul risipitor</span>, Iaşi, 1863; <span class="CharOverride-1">Rusaliile în satul lui Cremine</span>, Iaşi, 1863; <span class="CharOverride-1">Lipitorile satelor. Ultrademagogul şi ultraretrogradul</span>, Iaşi, 1863; <span class="CharOverride-1">Poezii populare ale românilor</span>, Bucureşti, 1866; <span class="CharOverride-1">Millo director sau Mania posturilor</span>, Cernăuţi, 1867; <span class="CharOverride-1">Harţă răzăşul</span>, Iaşi, 1871; <span class="CharOverride-1">Boieri şi ciocoi</span>, Bucureşti, 1874; <span class="CharOverride-1">Opere complete, </span>partea I, vol. I–IV, partea II, vol. I–III, partea III, vol. [VIII]–IX, Bucureşti, 1875–1880; <span class="CharOverride-1">Ostaşii noştri</span>, Bucureşti, 1878; <span class="CharOverride-1">Despot-Vodă</span>, Bucureşti, 1880; <span class="CharOverride-1">Les Bonnets de la comtesse</span>, Bucureşti, 1882; <span class="CharOverride-1">Fântâna Blanduziei</span>, Bucureşti, 1884; <span class="CharOverride-1">Ovidiu</span>, Bucureşti, 1885; <span class="CharOverride-1">Opere complete. Poezii</span>, I–II, îngr. şi pref. I. Bianu, Bucureşti, 1896; <span class="CharOverride-1">Poezii</span>, pref. Al. Vlahuţă, Bucureşti, 1901; <span class="CharOverride-1">Scrisori</span>, îngr. Ilarie Chendi şi E. Carcalechi, Bucureşti, 1904; <span class="CharOverride-1">Proza</span>, îngr. şi pref. Alexandru Marcu, Craiova, 1930; <span class="CharOverride-1">Poezii</span>, I–II, îngr. şi introd. Elena Rădulescu-Pogoneanu, Craiova, 1940; <span class="CharOverride-1">Drame istorice</span>, îngr. şi introd. George Baiculescu, Craiova, 1944; <span class="CharOverride-1">Poezii</span>, I–II, îngr. G. C. Nicolescu, C. Căplescu şi Georgeta Rădulescu, introd. Cornel Regman, Bucureşti, 1957; <span class="CharOverride-1">Călătorie în Africa</span>, îngr. G. C. Nicolescu, introd. Const. Ciopraga, Bucureşti, 1960; <span class="CharOverride-1">Corespondenţă, </span>îngr. Marta Anineanu, pref. G.C. Nicolescu, Bucureşti, 1960; <span class="CharOverride-1">Teatru</span>, I–II, îngr. G. Pienescu, pref. Al. Piru, Bucureşti, 1961–1962; <span class="CharOverride-1">Scrisori. Însemnări</span>, îngr. Marta Anineanu, Bucureşti, 1964; <span class="CharOverride-1">Poezii populare ale românilor</span>, I–II, îngr. şi introd. Gh. Vrabie, Bucureşti, 1965; <span class="CharOverride-1">Opere</span>, vol. I–VII, îngr. G.C. Nicolescu, Georgeta Rădulescu-Dulgheru şi Gheorghe Vrabie, introd. G.C. Nicolescu, Bucureşti, 1965–1979, vol. VIII–X, îngr. Marta Anineanu, Bucureşti, 1981–1985; <span class="CharOverride-1">Poezii</span>, I–II, pref. Paul Cornea, Bucureşti, 1967.</p>
			<p class="Heuristica___m_RPR"><span class="CharOverride-2">Repere bibliografice: </span>Maiorescu, <span class="CharOverride-1">Critice</span>, I, <span class="CharOverride-1">167–170</span>;<span class="CharOverride-2"> </span>Nicolae Petraşcu, <span class="CharOverride-1">Vasile Alecsandri</span>, Bucureşti, 1894; Chendi, <span class="CharOverride-1">Scrieri</span>, IV, <span class="CharOverride-1">179–195</span>,<span class="CharOverride-1"> 225–228</span>,<span class="CharOverride-1"> 448–456</span>; Ibrăileanu, <span class="CharOverride-1">Opere</span>, I, <span class="CharOverride-1">80–101</span>, VIII, <span class="CharOverride-1">15–148</span>; Lovinescu, <span class="CharOverride-1">Scrieri</span>, I, <span class="CharOverride-1">77–78</span>,<span class="CharOverride-1"> 103–104</span>, IV, <span class="CharOverride-1">130–133</span>,<span class="CharOverride-1"> IX</span>,<span class="CharOverride-1"> 9–92</span>; Iorga, <span class="CharOverride-1">Ist. lit.</span> <span class="CharOverride-1">XIX</span>, II, <span class="CharOverride-1">56–61</span>,<span class="CharOverride-1"> 92–104</span>,<span class="CharOverride-1"> 146–164</span>, III, <span class="CharOverride-1">103–106</span>,<span class="CharOverride-1"> 140–181</span>; Vianu, <span class="CharOverride-1">Opere</span>, II, <span class="CharOverride-1">28–36</span>,<span class="CharOverride-1"> 623–</span>626, V, <span class="CharOverride-1">58–64</span>; Munteano, <span class="CharOverride-1">Panorama, 33–37</span>; Călinescu, <span class="CharOverride-1">Ist. lit.</span> (1941), <span class="CharOverride-1">253–286</span>, <span class="CharOverride-1">Ist. lit.</span> (1982), <span class="CharOverride-1">281–319</span>; Cioculescu–Streinu–Vianu, <span class="CharOverride-1">Ist. lit.</span>,<span class="CharOverride-1"> 69–98</span>; Perpessicius, <span class="CharOverride-1">Alte menţiuni</span>, I, <span class="CharOverride-1">56–82</span>, II, <span class="CharOverride-1">5–68</span>, III, <span class="CharOverride-1">219–257</span>; Marta Anineanu, <span class="CharOverride-1">Catalogul corespondenţei lui Vasile Alecsandri</span>,<span class="CharOverride-1"> </span>Bucureşti, 1957; Cornea, <span class="CharOverride-1">Studii</span>, <span class="CharOverride-1">291–320</span>; G.C. Nicolescu, <span class="CharOverride-1">Viaţa lui Vasile Alecsandri</span>, Bucureşti, 1962; G. Călinescu, <span class="CharOverride-1">Vasile Alecsandri</span>, Bucu&#173;reşti, 1965; <span class="CharOverride-1">Ist. lit.</span>, II, <span class="CharOverride-1">451–488</span>; Ivaşcu, <span class="CharOverride-1">Ist. lit.</span>, I, <span class="CharOverride-1">471–482</span>; Mîndra<span class="CharOverride-1">, Incursiuni</span>,<span class="CharOverride-1"> 34–54</span>,<span class="CharOverride-1"> 235–251</span>; Piru, <span class="CharOverride-1">Analize</span>,<span class="CharOverride-1"> 38–80</span>; Ion Roman, <span class="CharOverride-1">Vasile Alecsandri. Orizonturi şi repere</span>, Bucureşti, 1973; Alexandru Ciorănescu, <span class="CharOverride-1">Vasile Alecsandri</span>, tr. Maria Golescu, New York, 1973; Doina Curticăpeanu, <span class="CharOverride-1">Vasile Alecsandri – prozator (Profilul memorialistului)</span>, Bucureşti, 1977; Al. Piru, <span class="CharOverride-1">Introducere în opera lui Vasile Alecsandri</span>, Bucureşti, 1978; Emil Ghiţulescu, <span class="CharOverride-1">Vasile Alecsandri</span>, postfaţă Dim. Păcurariu, Bucureşti, 1979; <span class="CharOverride-1">Dicţ. lit. 1900</span>, <span class="CharOverride-1">15–24</span>; Cornea, <span class="CharOverride-1">Regula</span>,<span class="CharOverride-1"> 153−173</span>; Mircea Ghiţulescu, <span class="CharOverride-1">Alecsandri şi dublul său</span>,<span class="CharOverride-1"> </span>Bucureşti, 1980; Maria Platon, <span class="CharOverride-1">Vasile Alecsandri, poeţii felibri şi „Cântecul gintei latine”</span>, Iaşi, 1980; Simion, <span class="CharOverride-1">Dimineaţa</span>,<span class="CharOverride-1"> 195–279</span>; Scarlat, <span class="CharOverride-1">Ist. poeziei</span>, I, <span class="CharOverride-1">348–359</span>; Săndulescu, <span class="CharOverride-1">Portrete</span>,<span class="CharOverride-1"> 26−52</span>;<span class="CharOverride-1"> </span>Cornea, <span class="CharOverride-1">Itinerar</span>,<span class="CharOverride-1"> 23−105</span>;<span class="CharOverride-1"> </span>Anghelescu, <span class="CharOverride-1">Lectura</span>,<span class="CharOverride-1"> 43−49</span>; Papu, <span class="CharOverride-1">Lumini</span>,<span class="CharOverride-1"> 245−257</span>; Cioculescu, <span class="CharOverride-1">Itinerar</span>, IV, <span class="CharOverride-1">55−70</span>, V, <span class="CharOverride-1">216−223</span>;<span class="CharOverride-1"> </span>Al. Piru, <span class="CharOverride-1">Surâzătorul Alecsandri</span>, Bucureşti, 1991; Negoiţescu, <span class="CharOverride-1">Ist. lit.</span>, I,<span class="CharOverride-1"> 80–90</span>; Faifer, <span class="CharOverride-1">Semnele</span>,<span class="CharOverride-1"> 158–161</span>,<span class="CharOverride-1"> 190</span>,<span class="CharOverride-1"> 200–201</span>,<span class="CharOverride-1"> 346–349</span>; Durnea, <span class="CharOverride-1">Orizonturi</span>, <span class="CharOverride-1">7–76</span>; <span class="CharOverride-1">Dicţ. analitic</span>, I,<span class="CharOverride-1"> 150–153</span>,<span class="CharOverride-1"> 173–175</span>,<span class="CharOverride-1"> 264–265</span>,<span class="CharOverride-1"> 289–291</span>,<span class="CharOverride-1"> 293–294</span>,<span class="CharOverride-1"> 310–313</span>, II, <span class="CharOverride-1">51–53</span>,<span class="CharOverride-1"> 130–132</span>,<span class="CharOverride-1"> 194–195</span>, III, <span class="CharOverride-1">93–95</span>,<span class="CharOverride-1"> 252–254</span>,<span class="CharOverride-1"> 280–282</span>,<span class="CharOverride-1"> 391–392</span>, IV, <span class="CharOverride-1">539–540</span>; Manolescu, <span class="CharOverride-1">Poeţi</span>,<span class="CharOverride-1"> 135–174</span>; Danţiş, <span class="CharOverride-1">Bucolica</span>, <span class="CharOverride-1">135–136, 149–150</span>, <span class="CharOverride-1">passim</span>; <span class="CharOverride-1">Dicţ. esenţial</span>,<span class="CharOverride-1"> 16–20</span>; Manolescu,<span class="CharOverride-1"> Istoria, 220–248</span>; Haralambie Corbu, <span class="CharOverride-1">Vasile Alecsandri şi teatrul</span>, ed. 2, Chişinău, 2010; Natalia Delia Anca, <span class="CharOverride-1">Modele şi structuri romantice în dramaturgia lui Vasile Alecsandri</span>, Târgu Mureş, 2010; Alexandru Bulandra, <span class="CharOverride-1">Tainele „Mioriţei”</span>, Bucureşti, 2011; Zamfir, <span class="CharOverride-1">Panorama</span>, I, <span class="CharOverride-1">197–224. &#9;</span><span class="semnatura-final" lang="en-US">F.F.</span></p>
			<p class="Heuristica-PRIMUL"><span class="titlu-12">ALECU, Viorel</span><span class="CharOverride-2"> </span>(14.X.1917, Iaşi – 27.V.2000, Bucureşti), istoric literar, prozator. Provine dintr-o familie de profesori: tatăl, Ioan Alecu, preda istoria, iar mama, Eliza Alecu, limba şi literatura română. Primii ani ai vieţii îi petrece la Chişinău, după care se stabileşte cu părinţii la Bacău, unde a absolvit, în 1936, Liceul „Ferdinand I”. Face studii filologice la Facultatea de Litere şi Filosofie a Universităţii din Iaşi (1936–1940), în timpul cărora participă la înfiinţarea, de către G. Călinescu, a Noii Junimi şi publică în paginile „Jurnalului literar”. Ulterior funcţionează ca profesor de limba şi literatura română la Iaşi, Câmpulung, Bacău şi la Bucureşti, unde apoi, între 1967 şi 1982 (când se pensionează), va fi cercetător la Institutul de Cercetări Pedagogice. A obţinut titlul de doctor în filologie cu teza <span class="CharOverride-1">Opera literară a lui G. Călinescu</span>, susţinută în 1973. Mai colaborează la „Bacăul”, „Moldova”, „Ateneul cultural”, „România literară”, „Luceafărul”, „Convorbiri literare”, „Ramuri” ş.a.</p>
			<p class="Heuristica-BASE">Marcat de opera şi personalitatea lui G. Călinescu, de care s-a simţit profund atras în anii studenţiei, <span class="CharOverride-2">A.</span> se dedică cercetării contribuţiei artistice şi jurnalistice a acestuia. Teza de doctorat, publicată în 1974, raportează insistent manifestările literare ale lui Călinescu la viziunea criticului, încercând să descopere noi corelaţii între planul teoretic şi realizările artistice şi să releve structuri de profunzime, atât în cazul marilor creaţii, cât şi al celorlalte lucrări. Investigaţiile asupra operei călinesciene sunt continuate în monografia <span class="CharOverride-1">G. Călinescu şi „Jurnalul literar” </span>(1989), analiză temeinic documentată a direcţiilor literare schiţate de directorul revistei şi a noutăţii în epocă a principalului periodic iniţiat şi condus de critic. Nu lipsit de interes se relevă <span class="CharOverride-2">A. </span>ca prozator, în romanul <span class="CharOverride-1">Împăcare</span> (1985), continuat cu <span class="CharOverride-1">Ultimii ani</span> (1999). G. Călinescu este prezent şi aici ca model venerat de personajul central, Grigore Vântu, care evocă ambianţa universitară ieşeană a anilor ’30 într-un roman cu caracter cvasidocumentar, <span class="CharOverride-1">Manuscrisul profesorului Grigore Vântu</span>. Romane de introspecţie, confesiv-lirice, clădite pe structura unor poveşti de dragoste, <span class="CharOverride-1">Împăcare</span> şi <span class="CharOverride-1">Ultimii ani</span> atrag prin fluenţa şi, pe alocuri, chiar prin tensiunea naraţiunii, prin uşurinţa portretizărilor şi ţinuta discursului intelectual, dar ies din epocă mai ales din cauza simplismului construcţiei şi multiplicării supărătoare a datelor caracterologico-biografice la câteva personaje de prim-plan. Un discret fior metafizic transpare din <span class="CharOverride-1">Ultimii ani</span>: după împăcarea cu viaţa urmează liniştea împăcării cu firescul morţii.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Curentele literare în literatura română</span>, Bucureşti, 1971; <span class="CharOverride-1">Opera literară a lui G. Călinescu</span>, Bucureşti, 1974; <span class="CharOverride-1">Studierea literaturii române în liceu</span>, Bucureşti, 1977; <span class="CharOverride-1">Împăcare</span>, Iaşi, 1985; <span class="CharOverride-1">G. Călinescu şi „Jurnalul literar”</span>, Bucureşti, 1989; <span class="CharOverride-1">Ultimii ani</span>, pref. Eugen Budău, Bacău, 1999.</p>
			<p class="Heuristica___m_RPR"><span class="CharOverride-2">Repere bibliografice: </span>Mircea Iorgulescu, <span class="CharOverride-1">G. Călinescu analizat didactic</span>, RL, 1974, 32; R. Şt. M., <span class="CharOverride-1">„Opera lite&#173;rară a lui G. Călinescu”</span>, CRC, 1974, 41; George Bădărău, <span class="CharOverride-1">„Împăcare”</span>, CL, 1986, 4; Nicolae Manolescu, <span class="CharOverride-1">Călines&#173;ciana</span>, RL, 1989, 45; Simion Bărbulescu, <span class="CharOverride-1">Altfelitatea unor povestiri şi romane contemporane</span>, CL, 1999, 9; Budău, <span class="CharOverride-1">Bacăul lit.</span>, <span class="CharOverride-1">304–306.</span> &#9;<span class="semnatura-final" lang="en-US">I.O</span><span class="CharOverride-1">.</span></p>
			<p class="Heuristica_PRIMUL_Semnat"><span class="titlu-12">ALEGĂTORUL LIBER</span>,<span class="CharOverride-2"> </span>gazetă politică şi literară apărută la Bucureşti, bi-săptămânal de la 23 ianuarie 1875 şi de trei ori pe săptămână de la 10 martie 1875, până la 14 iulie 1876. Cu numărul 2, din 26 ianuarie, I.L. Caragiale figurează ca girant responsabil şi va păstra această însărcinare până la 12 ianuarie 1876. <span class="CharOverride-2">A.l.</span> este editată în scopuri electorale de gruparea politică liberală rezultată în urma constituirii „coaliţiei de la Mazar-Paşa”. Din comitetul de redacţie fac parte, între alţii, Ion C. Brătianu, Dimitrie Brătianu, Dimitrie A. Sturdza, Ion Ghica, ultimii trei fiind şi autori de comentarii politice sau referitoare la actualitatea socială şi economică. Au mai colaborat la partea politică Mihail Kogălniceanu, Nicolae Fleva, Bonifaciu Florescu, Pantazi Ghica, N.T. Orăşanu, Ciru Oeconomu, Remus N. Opreanu, G. Sion, Grigore Serrurie (care era şi administratorul gazetei). Literatura ocupă un spaţiu relativ redus în paginile <span class="CharOverride-2">A.l.</span> Lui V. Alecsandri i se republică poezia <span class="CharOverride-1">Răpirea Bucovinei</span> (semnată Ştefan Molna), sunt, de asemenea, retipărite versuri şi articolul polemic <span class="CharOverride-1">Al doilea rămăşag</span> de B.P. Hasdeu, îndreptat împotriva revistei „Convorbiri literare”. Între cei ce scriu în coloanele destinate literaturii se numără Pantazi Ghica, Ciru Oeconomu, G. Sion, Eniu D. Bălteanu şi Al. Lăzărescu-Laerţiu. După cum îşi va aminti C. Bacalbaşa, tânărul I.L. Caragiale, aflat la începutul carierei, contribuia şi la activitatea de redactare a gazetei şi supraveghea, cu rigoarea ce îi va aduce un adevărat renume, corectura. De altfel, el publică în <span class="CharOverride-2">A.l.</span> câteva anecdote conferind astfel rubricilor „Diverse” şi „Varietăţi”, prin calităţile stilistice ale prozei lui, o culoare particulară. Sunt încercări ce anunţă schiţele şi „momentele” de mai târziu, dar ele conţin de pe acum eboşe ale viitoarelor personaje, replici, vorbe de duh, anecdote pe care scriitorul le va relua şi dezvolta. &#9;<span class="semnatura-final" lang="en-US">R.Z.</span></p>
			<p class="Heuristica_PRIMUL_Semnat"><span class="titlu-12">ALERGĂTORUL DE LA MARATHON</span>,<span class="CharOverride-2"> </span>revistă apărută la Århus (Danemarca), din 1985 până în 1989, ca publicaţie a Editurii Nord. Redactor şi coordonator: Victor Frunză. Proiectată să apară în număr unic, cu ecouri ale cititorilor despre producţia editorială, <span class="CharOverride-2">A.M.</span> devine odată cu al doilea număr (1986) o revistă propriu-zisă, circumscrisă în mare problematicii drepturilor omului în România, libertăţii de a scrie şi de a gândi. Pornind de la sesizările corespondenţilor de pe toate meridianele lumii asupra nedreptăţilor îndurate în ţară sub dictatură şi de la dezvăluiri documentare cu valoare istorică trimise redacţiei, se acordă un larg spaţiu reportajului politic, anchetei umanitare împotriva „terorismului de stat” şi contribuţiei la „istoria nefalsificată a mişcării socialiste româneşti”. Concomitent, se publică texte literare interzise (Ion Caraion, <span class="CharOverride-1">Cuvintele în exil</span>, Virgil Tănase, <span class="CharOverride-1">O istorie de Paşti</span>), conferinţe cu subtext protestatar alegoric (George Bălan, <span class="CharOverride-1">Lupta cu balaurul, Un imn pentru România eternă</span>), scrieri necenzurate (Victor Frunză, <span class="CharOverride-1">Marea gară nouă</span>), lucrări în premieră (George Astaloş, <span class="CharOverride-1">Apoteoza vidului</span>, Alexandru Lungu, <span class="CharOverride-1">Poeme</span>) şi numeroase cronici, articole de atitudine, profesiuni de credinţă. De semnalat eseul lui I. Negoiţescu <span class="CharOverride-1">Cariera literară a lui Marin Preda</span>, ultimul articol al lui Mircea Şeptilici, <span class="CharOverride-1">Scrisoare către un actor român</span>, şi prezentarea lui Al. Lungu în <span class="CharOverride-1">Cele trei nopţi ale poetului</span>, semnată de Horia Stamatu. Mai ales cu ultimul număr, al patrulea, <span class="CharOverride-2">A.M.</span> devine o revistă literară de vie contribuţie la dezbaterea, aprecierea şi afirmarea fenomenului artistic românesc. Alţi colaboratori: Vasile Mănuceanu, Vasile Versavia, Constantin Dumitrescu, William Totok, Larry Watts, Vasile C. Dumitrescu, Doina Tuţescu, Lucian Giurchescu, Ludwig Schwartz, Gheorghe Chişinevschi, Monica Săvulescu, Dorin Tudoran, Jacob Popper, Sergiu Levin, Petru Istrate, Valentin Lustig, Petru Romoşan. &#9;<span class="CharOverride-5">I.O.</span></p>
			<div class="_idGenObjectLayout-1">
				<div id="_idContainer017">
					<div id="_idContainer015" class="_idGenObjectStyleOverride-1">
						<p class="Titlu-Nume-H">ALEXANDRESCU, Grigore </p>
						<p class="Titlu-mic-DATE">(22.II.1810 sau 1814, Târgovişte – 25.XI.1885, Bucureşti), poet, prozator.</p>
					</div>
					<div id="_idContainer016" class="_idGenObjectStyleOverride-1">
						<img class="_idGenObjectAttribute-1" src="03_p96-209_AiAl-web-resources/image/dsds76253.png" alt="" />
					</div>
				</div>
			</div>
			<p class="Heuristica-PRIMUL">Provenea dintr-o familie de mici boieri scăpătaţi: mama, Maria (n. Fusea), cu înaintaşi pomeniţi în documentele vremii lui Constantin Brâncoveanu, iar tatăl, Mihai Lixăndrescu, sameş şi vistier. A copilărit la Târgovişte; era un hoinar visător şi ruinele vechii Curţi domneşti îi hrăneau himerele. La dascălul Rafail, împreună cu Vasile Cârlova, a învăţat greaca modernă, apoi „elinica” în şcoala lui Mitilineu. Având o memorie prodigioasă, putea reproduce scene din Sofocle şi Euripide, îl ştia pe de rost pe Anacreon. Orfan din 1827 de ambii părinţi, vine în 1830 în Bucureşti, la un unchi, Irimia, locuind „într-un beci sub scară, la Mitropolie”; este elev în clasa de literatură de la şcoala franceză a lui J.-A. Vaillant (integrată în 1832 în Colegiul „Sf. Sava”) şi leagă acum o prietenie, ce va dura întreaga viaţă, cu Ion Ghica. Citeşte pe Voltaire, Boileau, Montesquieu, Lamartine (în podul Mitropoliei se aflau peste o mie de cărţi, iar biblioteca colegiului era una dintre cele mai importante în acele vremi) şi începe să scrie. În „Curierul românesc”, la 6 martie 1832, I. Heliade-Rădulescu îi tipărea prima poezie, <span class="CharOverride-1">Miezul nopţei</span>, prezentându-l ca pe „un alt Young ieşit din ruinurile Târgoveştii”, iar la sfârşitul anului, tot prin grija acestuia, îi apărea primul volum, <span class="CharOverride-1">Eliezer şi Neftali</span>, cuprinzând tălmăcirea poemului în proză cu acest titlu al lui Florian, precum şi câteva poezii originale. În 1833 se numără printre membrii Societăţii Filarmonice, „soţietate literară pentru cultura limbii”, dar având şi un program politic. Într-o stare materială precară, <span class="CharOverride-2">A.</span> era găzduit când de banul Grigore Băleanu, când de Tache Ghica, părintele memorialistului, de Heliade sau de Ion Câmpineanu. Pentru a dobândi o situaţie mai sigură, intră în armata naţională cu gradul de cadet de cavalerie, apoi praporgic. O vreme va supraveghea, la Focşani, mişcarea vamală între cele două principate, Moldova şi Muntenia. Demisionează însă în 1837 şi se întoarce la Bucureşti, în casa prietenului său Ion Ghica. În 1838, tipărit de Zaharia Carcalechi, îi apare un nou volum, <span class="CharOverride-1">Poezii ale d. Gr. Alecsandrescul</span>. Poate îndrăznelile fabulistului, poate poemul <span class="CharOverride-1">Anul 1840</span>, tipărit la Iaşi, în „Dacia literară” a lui Mihail Kogălniceanu, sub semnătura ***U din B, fac ca <span class="CharOverride-2">A.</span>, deşi nu participase la complotul din octombrie 1840 împotriva domnitorului Alexandru D. Ghica, să fie închis trei luni. În arest lucrează la o versiune a tragediei <span class="CharOverride-1">Merope</span> a lui Voltaire (tipărită în 1847). Este eliberat datorită intervenţiei lui Ion Ghica. În vara lui 1842 cei doi vor vizita mănăstirile de pe valea Oltului. Roadele literare ale acestei călătorii vor fi cele mai bune poezii ale lui <span class="CharOverride-2">A.</span>: <span class="CharOverride-1">Umbra lui Mircea. La Cozia, Răsăritul lunii. </span><span class="CharOverride-1">La Tismana, Mormintele. La Drăgăşani</span> şi <span class="CharOverride-1">Memorial de călătorie</span>, singura sa scriere în proză. Poetul este invitat de vornicul Grigore Cantacuzino la moşia sa din Floreşti, precum şi de colonelul Ioan Odobescu, tatăl scriitorului. La Iaşi, în 1842, se tipăreşte volumul <span class="CharOverride-1">Poezii</span>, ediţie completă, sub îngrijirea lui Alexandru Donici. Domnitorul Gheorghe Bibescu, care ţinea să treacă drept un mecena al artelor, oferă poetului protecţie. <span class="CharOverride-2">A.</span> refuză să fie „poet de porunceală” sau poet al Curţii. E numit şef la „masa a doua a jelbilor” la Postelnicie (Secretariatul Statului), unde a lucrat alături de Dimitrie Bolintineanu, apoi serdar şi, în 1846, paharnic. În tipografia lui C.A. Rosetti şi E. Winterhalder îi apare în 1847 volumul <span class="CharOverride-1">Suvenire şi impresii, epistole şi fabule</span>. În 1848 era printre redactorii gazetei revoluţionarilor munteni, „Popolul suveran”. Trezind suspiciuni, este scos din postul pe care îl ocupa la Secretariatul Statului. Din 20 iunie 1849, numit de Barbu D. Ştirbei, fratele lui Gheorghe Bibescu, deveni, după I. Heliade-Rădulescu, directorul Arhivelor Statului (până la 30 noiembrie 1854). Între 1852 şi 1857 lucrează şi în Comisia Documentală. Este, din 1852, alături de I. Voinescu II, vărul şi prietenul său, de Simion Marcovici, Grigore Bengescu, I. Stătineanu, membru în Comitetul teatral al Teatrului Mare (Teatrul Naţional). E înălţat la rangul de clucer; în 1854 este director al Eforiei Spitalelor Civile; capătă rangul de pitar. La invitaţia lui Ion Ghica, porneşte într-o călătorie prin Siria şi Palestina. În octombrie 1859 domnitorul Al. I. Cuza îl desemnează director şi apoi ministru ad-interim la Departamentul Cultelor şi Instrucţiunii Publice, iar în 1860 membru în Comisia Centrală de la Focşani. Se căsătoreşte aici cu Raluca, fiica spătarului Stamatin. În iunie 1860 poetul dă semne de alienaţie mintală. Boala îl va chinui, cu intermitenţe, până la sfârşitul vieţii. Ediţia definitivă, alcătuită de autor în 1863, <span class="CharOverride-1">Meditaţii, elegii, epistole, satire şi fabule</span>, cuprindea şi <span class="CharOverride-1">Memorial de călătorie</span>. <span class="CharOverride-2">A.</span> este obligat să se retragă din viaţa publică; îi apar sporadic producţii neconcludente. Pentru fiica sa, Angelina, a tradus din Edouard Laboulaye <span class="CharOverride-1">Poveşti albastre</span> (1872). În 1882 „Cimpoiul” îi tipărea traducerea primelor trei cânturi din <span class="CharOverride-1">Ierusalimul eliberat</span> de Torquato Tasso.</p>
			<p class="Heuristica-BASE">Primul poet român, precedând în aceasta pe M. Eminescu, la care actul de a scrie este resimţit ca vocaţie şi posibilă împlinire de sine, a fost <span class="CharOverride-2">A.</span> Dacă până la el poezia era chemată să dea glas numai simţământului (erotismul, iubirea de patrie), acum devine vocea unei conştiinţe, iar poemul – un scenariu care pune în discuţie, uneori stângaci, cu patetism însă, valorile sub semnul cărora omul există. Confesiunea intimă (apetitul ei i-a fost deschis de lectura romanticilor: Lamartine, Byron) tinde spre adevărul trăirii, chiar dacă, uneori, fundalul nocturn, decorul ruinelor, gestul damnării sunt invocate convenţional (<span class="CharOverride-1">Miezul nopţei</span>). Tristeţea în faţa nestatorniciei fericirii – motivul central al liricii lui <span class="CharOverride-2">A.</span>, nu străin de modelele de circulaţie în epocă, cel lamartinian în primul rând, însă susţinut de o înclinaţie temperamentală depresivă şi alimentat de circumstanţe ale vieţii ce nu au răspuns nevoii sale de ocrotire şi stabilitate – e dublată de o percepţie de ordinul generalului. <span class="CharOverride-2">A.</span> încearcă acea melancolie ce însoţeşte condiţia umană supusă iluzoriului („părere”, „nălucire”, „vis amăgitor”) şi erodării în trecerea de neoprit şi este, înainte de Eminescu, un poet al timpului şi al suferinţei de a fi: „Aşa, fără îndoială, amara mea viaţă/ De-acum e pentru mine nesip neroditor”; „Al meu suflet se-nalţă pe aripi d-un foc sfânt/ În zboru-i se râdică la poarta de vecie/ Căci nici o legătură nu are pe pământ” (<span class="CharOverride-1">Adio. La Târgovişte).</span> Totodată, confesiunea sa se deschide către marile porniri şi motivaţii altruiste existente în om, însoţindu-se cu denunţarea falsului în morală şi politică. Aşa se face că poetul e autor de solilocvii şi elegii, dar deopotrivă de satire şi fabule. Despărţită în registre antitetice, poezia sa se dovedeşte, în fond, rodul aceleiaşi trăiri romantice, ce nu poate accepta lumea decât în formula idealităţii ei. Structurii lui <span class="CharOverride-2">A.</span>, înclinat spre reflecţia gravă, îi răspunde formula lirică a meditaţiei, în tensiunile căreia îşi găsesc expresia neliniştile conştiinţei şi, dramatică, speranţa. Se simt aici necesitatea lăuntrică a unui reazem al certitudinilor şi nostalgia unei coerenţe a valorilor morale (<span class="CharOverride-1">Candela</span>: „Atunci creştinu-acela, cu fruntea în ţărână/ Dar cu otrava-n buze şi cu fierul în mână,/ Umilit ca să-nşale şi blând ucigător,/ Tronul dumnezeirei cum va putea să-l vază,/ Când la un semn puternic se vor clăti cu groază/ Cerurile-aşezate pe polurile lor?”). Pe străvechea temă <span class="CharOverride-1">ubi sunt</span>, el depăşeşte obişnuitele glose în spiritul <span class="CharOverride-1">vanitas vanitatum</span> prin naturaleţea cu care monologul interior lasă suspendate dilemele ivite din zigzagul interogaţiilor: iluzia şi speranţa alternează fără tranziţie cu certitudinile lucidităţii şi gândul morţii (<span class="CharOverride-1">Meditaţie, Cimitirul, Suferinţa</span>: „La umbră,-n întunerec, gândirea-mi se arată/ Ca tigrul în pustiuri, o jertfă aşteptând,/ Şi prada îi e gata… De fulger luminată,/ Ca valea chinuirei se vede sângerând”). În „cursele vicleneşti” ale vieţii, dragostea, amestecată cu durerea de a fi („Din ochi frumoşi durerea îşi ia al ei izvor”) nu aduce decât înseninări trecătoare (<span class="CharOverride-1">Eliza</span>,<span class="CharOverride-1"> Reveria</span>, Aşteptarea). Le urmează curând tristeţea despărţirii şi accentuarea singurătăţii (<span class="CharOverride-1">Suferinţa</span>, <span class="CharOverride-1">Când doar o să guşti pacea</span>). Inferioară altor orientări ale poeziei sale, erotica se menţine graţie unei anumite candori a mărturisirii, la care participă uneori chiar stângăciile de expresie. Dar şi graţie sugestiei de deschidere şi de participare a omului la mister, adusă de o suprinzătoare poemă a sufletului care, de origine divină, „luminează a sa închisoare”, trupul („temniţa în ars, nedemn pământ”, îi va spune, platonician, Ion Barbu), îndrumându-l spre dublul său ceresc (pe care, tot într-o călătorie stelară, îl va căuta „magul” eminescian): „Acolo în stele ca-n lumi de lumină/ Sunt suflete, îngeri ce cânt şi ador;/ Fiinţi graţioase ce blând se înclină,/ Cătându-şi în lume tovarăşii lor” (<span class="CharOverride-1">Reveria</span>). O semnificaţie singulară are <span class="CharOverride-1">Anul 1840</span>, în care se pot descifra germenii caracterelor esenţiale ale liricii lui <span class="CharOverride-2">A.:</span> reflexivă, cetăţenească, satirică. În tonul ei se împletesc rezonanţele profetice şi de odă, vibrând de încredere, cu accentele patetice ale meditaţiei romantice sau cu desfăşurări vehemente, slujite de o ironie caustică şi amară. Confruntarea dintre nădejdea care renaşte mereu şi scepticismul niciodată pe de-a-ntregul dizolvat dă tensiune interioară poemului şi, în acelaşi timp, face din <span class="CharOverride-1">Anul 1840</span> o imagine a sufletului omenesc surprins în impulsurile sale contrarii. Dincolo de filosofia tonică, a încrederii în viitor („An nuou! Aştept minunea-ţi ca o cerească lege”; „Dar aş vrea să văz ziua pământului vestită,/ Să răsuflu un aer mai slobod, mai curat,/ Să pierz ideea tristă, de veacuri întărită,/ Că lumea moştenire-ntâmplărilor s-a dat!”), tabloul prezentului, dominat de degradare şi fals, prevesteşte prin virulenţă satirică <span class="CharOverride-1">Scrisorile</span> eminesciene şi atinge, pe alocuri, chiar dezgustul obosit al <span class="CharOverride-1">Glossei</span> („După suferiri multe inima se-mpietreşte;/ Lanţul ce-n veci ne-apasă uităm cât e de greu;/ Răul se face fire, simţirea amorţeşte,/ şi trăiesc în durere ca-n elementul meu”). Ecourile îndoielilor şi temerilor „de-mbunătăţiri rele”, proiectate asupra viitorului, dau o ardoare aparte dialogului (rămas deschis, suspendat) speranţă – scepticism: „Ce bine va aduce o astfel de schimbare?/ Şi ce mai rău ar face o stea, un comet mare,/ Care să arză globul ş-ai lui locuitori!/ Ce pasă bietei turme, în veci nenorocită,/ Să ştie de ce mână va fi măcelărită/ Şi dacă are unul sau mulţi apăsători?”. Când se întoarce spre trecut, poetul se opreşte asupra paginilor de istorie înnobilate de sângele eroilor căzuţi pentru libertate. Virtuţile strămoşeşti acuză, prin contrast, prezentul degradat moraliceşte, meschin. Capodopera genului este <span class="CharOverride-1">Umbra lui Mircea. La Cozia</span>, sinteză originală între lirismul de atmosferă şi cerebralitatea monologului interior. <span class="CharOverride-2">A.</span> nu cultivă notaţia în sine, ci valorile ei de atmosferă. Ambianţa crepusculară, propice visării şi reflecţiei, alunecarea în fantastic, ritmica timpului sunt sugerate prin sonoritate şi imagine. În Mircea cel Bătrân poetul salută vitejia şi gloria străbună, dar raţiunea refuză exaltarea şi redimensionează conturul unei vârste a faptei războinice strălucite prin comparaţie cu izbânzile progresului: arta, ştiinţele, vieţuirea înfrăţită a naţiilor în pace. Totuşi, sugestia de impasibilă clepsidră cosmică, de mecanică oarbă a universului domină şi, prin ea, poemul vădeşte virtualităţi preeminesciene. În ciuda înălţimii artistice atinse uneori în poemele meditative, <span class="CharOverride-2">A.</span> este dezavantajat de inexperienţa poeziei româneşti în mânuirea unui limbaj metaforic pe măsura gândirii speculative. Efectul superior al liricii lui vine nu din strălucirea concretului imagistic, cât din dramatismul discursului, rod al unei interiorităţi dilematice, tentată să complice, şi al unui spirit raţiocinant, peste care se cerne „pulberea unei fine melancolii” (Nicolae Manolescu).</p>
			<p class="Heuristica-BASE">Între patosul romantic al meditaţiei sau al elegiei şi permanenţele vieţii morale notate cu sobrietate clasică în fabule, epistolele şi satirele lui <span class="CharOverride-2">A.</span> reunesc gustul reflecţiei şi verva ironică în monologul-autoportret al unui voltairian. Poetul este aici un lucid fără mizantropie, suflet animat de idealuri umanitare şi inteligenţă marcată de pasiunea ideilor în asociere cu ironia caustică, un moştenitor spiritual al secolului Luminilor, de la filosofia melioristă şi cultul raţiunii până la stilul reflecţiei, demitizant, iconoclast. Cele mai multe epistole gravitează în jurul întrebărilor pe care poetul şi le pune cu privire la artă şi la condiţia de creator, la raporturile cu poezia şi cu lumea (<span class="CharOverride-1">Epistolă d. I. C., Epistolă către Voltaire</span>). Totul într-o compoziţie cu aer de cozerie spirituală, în ton când voit familiar, când subtil parodic, cu o deplină libertate şi dezinvoltură a limbajului. <span class="CharOverride-1">Satiră. Duhului meu</span> se numără printre cele mai cunoscute scrieri ale lui <span class="CharOverride-2">A.</span>, expresie deplină a unei ironii superioare, desfăşurată cu vervă. Poetul oferă drept „model” imaginea vieţii mondene a timpului, însoţind-o însă de notaţia acută a ridicolului şi a falsităţii ei de esenţă. Iar prin persiflajul autoironic la adresa duhului sau dublului său creionează o, aparent savuroasă, tristă în esenţă, imagine a gâlcevii creatorului cu „târgul deşărtăciunilor”: „Trebuie să faci pasuri şi complimente bune;/ La vorbe serioase când alţii se vor pune,/ Să n-asculţi, să spui glume, să scoţi la jucării,/ Şi pân-a râde alţii, să râzi tu mai întâi”. Geneza fabulelor – între ele câteva capodopere ale genului: <span class="CharOverride-1">Boul şi viţelul</span>, <span class="CharOverride-1">Câinele şi căţelul</span>, <span class="CharOverride-1">Toporul şi pădurea</span>, <span class="CharOverride-1">Oglindele</span>, <span class="CharOverride-1">Vulpea liberală</span> – trebuie raportată, de asemenea, la racilele vieţii sociale şi, mai ales, politice ale vremii, devenite ţinte de atac pentru un observator critic al contemporaneităţii. Sub scutul limbajului esopic, sunt denunţate mereu parvenitismul, demagogia, trădarea, ipocrizia, semnalmente morale ale unei epoci şi societăţi caracterizate de cameleonismul politic şi de amestecul echivoc de tiranie şi aparentă libertate. Observator realist în punctul de plecare, fabulistul este în fond un moralist clasic. La fel ca la modelele sale (La Fontaine, Voltaire), nu se urmăreşte studiul unor caractere, ci o imagine-emblemă a defectului moral personificat de tipologia realizată printr-o convenţie animalieră. Efectele sunt scoase din chiar învestirea personajelor-animale cu atitudini umane adecvate, fiecare cu fizionomia sa distinctă. Felul de a vorbi, tonul, gestica sunt semnele categoriei morale; dialogurile sunt vii şi de mare verosimilitate şi nici un detaliu nu e întâmplător sau inutil. Artist cu reuşite certe, <span class="CharOverride-2">A.</span> deschide drum poeziei de mari tensiuni lăuntrice, pe linia liricii de interogaţie şi atmosferă meditativă, şi conturează un ton, un relief de accente propriu satirei, numărându-se între precursorii direcţi ai lui M. Eminescu. În proză (<span class="CharOverride-1">Memorial de călătorie</span>), deşi tonalitatea este naturală, dezinvoltă, autorul nu se ridică dincolo de observaţia directă şi însemnarea exactă, aproape topografică, excepţie făcând inspiratele pagini ce descriu un răsărit de lună la Tismana. Impregnat de melancolie şi de culoarea fantastică dată de fiorul magiei lunare, peisajul devine stare de suflet şi intră în literatură.<span class="CharOverride-7"> </span></p>
			<p class="Heuristica_CITAT">Pentru întâia oară un veritabil poet român pătrundea cu fantezia în spaţiul cosmic, îmbrăţişa cu gândul toate regnurile, punând întrebări asupra cauzelor, având fiorul imensităţii şi raţionalităţii universului.</p>
			<p class="Heuristica_CITAT_semnat">G. Călinescu</p>
			<p class="Heuristica_CITAT">În galeria poeţilor români Grigore Alexandrescu apare cu o faţă de Ianus: opera lui ne arată când masca dureroasă a elegiacului, când masca ironică şi uşor zâmbitoare a satiricului. Această dualitate a întâiului nostru poet modern îl diferenţiază printr-o sinteză literară unică şi îi dă un caracter aparte <span class="CharOverride-4">[…]</span>. Romantic sau clasic, elegiac sau satiric, Grigore Alexandrescu domină, hotărât şi de sus, nivelul poetic al epocii. Nici începuturile lirice ale lui Alecsandri, nici versurile lui Bolintineanu nu-i pot sta alături. E în poezia lui Alexandrescu un lirism puternic, viril, adânc, care lipseşte acestora – precum în fabula lui ne întâmpină o artă, un spirit de observaţie, o mlădiere a stilului, o naturaleţă a limbii, un dramatism al acţiunii şi o pregnanţă a moralei ce nu se mai întâlnesc la alţi fabulişti români, chiar la Donici, ca să nu mai vorbim de Stamati sau Sârbu. Alexandrescu, în elegie, ca şi în meditaţia poetică, a fost un precursor, el îl anunţă pe Eminescu, dând expresiei o adâncire de sunet şi o lărgire de sentiment necunoscute înainte. În fabulă, însă, el a ajuns la o realizare a cărei culme n-a fost depăşită în literatura noastră.</p>
			<p class="Heuristica_CITAT_semnat">ION PILLAT</p>
			<p class="Heuristica___mici"><span class="CharOverride-2">SCRIERI: </span>[<span class="CharOverride-1">Poezii</span>], în Florian, <span class="CharOverride-1">Eliezer şi Neftali</span>, Bucureşti, 1832; <span class="CharOverride-1">Poezii</span>, Bucureşti, 1838; <span class="CharOverride-1">Poezii</span>, Iaşi, 1842; <span class="CharOverride-1">Suvenire şi impresii, epistole şi fabule</span>, Bucureşti, 1847; ed. îngr. I. Fischer<span class="CharOverride-1">, </span>Bucureşti, 1969; <span class="CharOverride-1">Meditaţii, elegii, epistole, satire şi fabule</span>, Bucureşti, 1863; <span class="CharOverride-1">Scrieri în versuri şi proză</span>, cu amintiri de Ion Ghica, Bucureşti, 1893; <span class="CharOverride-1">Opere complete</span>, îngr. şi pref. Emil Gârleanu, Bucureşti, 1907; <span class="CharOverride-1">Scrieri în versuri şi proză</span>, pref. George Coşbuc, Bucureşti, 1913; <span class="CharOverride-1">Poezii alese</span>, îngr. şi pref. Mihail Dragomirescu, Bucureşti, 1921; <span class="CharOverride-1">Poezii. Memorial de călătorie</span>, îngr. Gh. Adamescu, Bucureşti [1925]; <span class="CharOverride-1">Opere complete. Poezii şi proză</span>, îngr. George Baiculescu, Bucureşti [1940]; <span class="CharOverride-1">Opere</span>, îngr. I. Fischer, introd. Silvian Iosifescu, Bucureşti, 1957; <span class="CharOverride-1">Opere</span>, I, îngr. I. Fischer, pref. Ion Roman, Bucureşti, 1972; <span class="CharOverride-1">Poezii. Proză</span>, îngr. I. Fischer şi Mircea Anghelescu, Bucureşti, 1977. <span class="CharOverride-2">Traduceri:</span> Florian, <span class="CharOverride-1">Eliezer şi Neftali</span>, Bucureşti, 1832; Voltaire,<span class="CharOverride-1"> Alzira sau Americanii, </span>Bucureşti, 1835, <span class="CharOverride-1">Meropa</span>, Bucureşti, 1847; Edouard Laboulaye, <span class="CharOverride-1">Poveşti albastre</span>,<span class="CharOverride-1"> </span>Bucureşti, 1972; [Béranger, Byron, Lamartine], în <span class="CharOverride-1">Scrieri în versuri şi proză</span>, Bucureşti, 1893.</p>
			<p class="Heuristica___m_RPR"><span class="CharOverride-2">Repere bibliografice:</span> Iorga, <span class="CharOverride-1">Ist. lit.</span> <span class="CharOverride-1">XIX</span>, I, <span class="CharOverride-1">219–241</span>, II, <span class="CharOverride-1">61–67</span>, <span class="CharOverride-1">188–193</span>; E. Lovinescu, <span class="CharOverride-1">Grigore Alexandrescu. Viaţa şi opera lui</span>, Bucureşti, 1910; ed. 3 (<span class="CharOverride-1">Grigore Alexandrescu</span>. <span class="CharOverride-1">Viaţa şi opera lui şi corespondenţa lui cu Ion Ghica</span>)<span class="CharOverride-1">, </span>Bucureşti, 1928; Eugen Ionescu, [<span class="CharOverride-1">Grigore Alexandrescu</span>], CC, 2009, 10–12; Călinescu, <span class="CharOverride-1">Opere</span>, III, <span class="CharOverride-1">373–380</span>, VII, <span class="CharOverride-1">913–914</span>, VIII, <span class="CharOverride-1">7–280</span>, XII, <span class="CharOverride-1">729–731</span>; Constantinescu, <span class="CharOverride-1">Scrieri</span>, VI, <span class="CharOverride-1">138–144</span>; Călinescu, <span class="CharOverride-1">Ist. lit.</span> (1941), <span class="CharOverride-1">146–154</span>, <span class="CharOverride-1">Ist. lit.</span> (1982), <span class="CharOverride-1">152–161</span>; Vianu, <span class="CharOverride-1">Arta</span>, I, <span class="CharOverride-1">97–99</span>; Pillat, <span class="CharOverride-1">Tradiţie, 132–138</span>; Cioculescu–Streinu–Vianu, <span class="CharOverride-1">Ist. lit.</span>,<span class="CharOverride-1"> 41–48</span>; Popovici, <span class="CharOverride-1">Romant. rom.</span>,<span class="CharOverride-1"> 247–288</span>; G. Călinescu, <span class="CharOverride-1">Gr. M. Alecsandrescu</span>, Bucureşti, 1962; Silvian Iosifescu, <span class="CharOverride-1">Grigore Alexandrescu</span>, Bucureşti, 1965; Cornea, <span class="CharOverride-1">Alecsandrescu–Eminescu</span>,<span class="CharOverride-1"> 108–180</span>; Negoiţescu, <span class="CharOverride-1">Scriitori</span>,<span class="CharOverride-1"> 56–64</span>; Anghe&#173;lescu, <span class="CharOverride-1">Preromant. rom.</span>,<span class="CharOverride-1"> 148–150</span>,<span class="CharOverride-1"> 157–167</span>,<span class="CharOverride-1"> passim</span>; <span class="CharOverride-1">Ist. lit.</span>,<span class="CharOverride-1"> </span>II, <span class="CharOverride-1">310–328</span>;<span class="CharOverride-1"> </span>Mircea Anghelescu, <span class="CharOverride-1">Introducere în opera lui Grigore Alexandrescu</span>, Bucureşti, 1973; <span class="CharOverride-1">Dicţ. lit. 1900</span>,<span class="CharOverride-1"> 24–28</span>; Simion, <span class="CharOverride-1">Dimineaţa</span>,<span class="CharOverride-1"> 110–143</span>; Horia Bădescu, <span class="CharOverride-1">Grigore Alexandrescu. Parada măştilor</span>, Bucureşti, 1981; Piru, <span class="CharOverride-1">Ist. lit.</span>,<span class="CharOverride-1"> 62–67</span>; Scarlat, <span class="CharOverride-1">Ist. poeziei</span>, I, <span class="CharOverride-1">261–263</span>,<span class="CharOverride-1"> 307–330</span>; Tacciu, <span class="CharOverride-1">Romant. rom.</span>, I, <span class="CharOverride-1">passim</span>, II, <span class="CharOverride-1">316–318</span>, III, <span class="CharOverride-1">107–108</span>; Petre Gh. Bârlea, <span class="CharOverride-1">Pe urmele lui Grigore Alexandrescu</span>, Bucureşti, 1984; Anghelescu, <span class="CharOverride-1">Textul</span>,<span class="CharOverride-1"> 89−95</span>; Negoiţescu, <span class="CharOverride-1">Ist. lit.</span>, I, <span class="CharOverride-1">64–68</span>; Sorescu, <span class="CharOverride-1">Bibliotecă</span>, <span class="CharOverride-1">146–159</span>; <span class="CharOverride-1">Dicţ. analitic</span>, II, <span class="CharOverride-1">39–41</span>, III, <span class="CharOverride-1">42–45</span>, IV, <span class="CharOverride-1">84–86</span>,<span class="CharOverride-1"> 288–290</span>; Manolescu, <span class="CharOverride-1">Poeţi</span>,<span class="CharOverride-1"> 76–100</span>; <span class="CharOverride-1">Dicţ. esenţial</span>,<span class="CharOverride-1"> 21–24</span>; Manolescu, <span class="CharOverride-1">Istoria</span>,<span class="CharOverride-1"> 192–205</span>; Mihai Cimpoi, <span class="CharOverride-1">Grigore Alexandrescu: „însuflarea” fiinţării</span>, Târgovişte, 2009; Zamfir,<span class="CharOverride-1"> Panorama</span>,<span class="CharOverride-1"> </span>I, <span class="CharOverride-1">129–136. &#9;</span><span class="semnatura-final" lang="en-US">S.C. </span></p>
			<div class="_idGenObjectLayout-1">
				<div id="_idContainer020">
					<div id="_idContainer018" class="_idGenObjectStyleOverride-1">
						<p class="Titlu-Nume-H">ALEXANDRESCU, Matei </p>
						<p class="Titlu-mic-DATE">(30.IV.1906, Târgo&#173;vişte – 5.XI.1979, Bucureşti), poet, cronicar literar. </p>
					</div>
					<div id="_idContainer019" class="_idGenObjectStyleOverride-1">
						<img class="_idGenObjectAttribute-1" src="03_p96-209_AiAl-web-resources/image/AlexandredasMatei.png" alt="" />
					</div>
				</div>
			</div>
			<p class="Heuristica-PRIMUL">Fiu al Mariei (n. Popescu) şi al lui Constantin Alexandrescu, şef de gară, <span class="CharOverride-2">A.</span> a urmat şcoala la Câmpulung şi la Târgovişte, unde a absolvit în 1924 Liceul „Ienăchiţă Văcărescu”. Ca student al Facultăţii de Litere şi Filosofie din Bucureşti, va frecventa şedinţele Institutului de Literatură şi cenaclul lui Mihail Dragomirescu. Profesorul l-a remarcat şi, după licenţă (1931), l-a inclus în suita sa de asistenţi onorifici. În 1935 îşi pregătea doctoratul cu o teză despre umorul lui I.L. Caragiale. Şef de cabinet la Prefectura judeţului Dâmboviţa, va trece apoi la Prefectura Poliţiei Capitalei, urcând treptele ierarhice până la gradul de comisar şi şef al serviciului Controlul străinilor (1932–1942). Va funcţiona apoi la Ministerul Propagandei Naţionale. După epurarea din 1946, urmează pentru el o perioadă tulbure, de provizorat, când lucrează la Consiliul de Miniştri (1946–1947) şi la Adunarea Deputaţilor (1946–1947). Din 1950, reprofilat în contabil, se va pierde în reţeaua unor întreprinderi şi instituţii mărunte. Când revine în viaţa literară, după 1967, optimismul său e intact; frecventează cenaclul „G. Călinescu” al Academiei Române şi se relansează ca poet şi publicist. Bărbatul frumos şi plin de vigoare, oscilând între tentaţiile senzualismului frust şi seducţiile mondenităţii, va sfârşi, după nouă ani de ţintuire la pat, fără a apuca să-şi vadă reeditată integral opera.</p>
			<p class="Heuristica-BASE"><span class="CharOverride-2">A.</span> încarnează, la dimensiuni medii, tipul de scriitor interbelic. Debutul poetic din 1926 îi este patronat de Perpessicius, la „Universul literar”, al cărui colaborator intermitent rămâne până în 1946. Va mai publica în „Propilee literare”, „Bilete de papagal”, „Tribuna”, „Vremea”, „Azi”, „Facla”, „Revista scriitoarelor şi scriitorilor români”, „Revista Fundaţiilor Regale”, „Societatea de mâine”, „Pagini literare”, „Gândirea”, „Studio Teatrul Naţional”, „Duminica”, „Seara”, „Fapta”, „Săptămâna CFR” ş.a., iar după 1967 în „Luceafărul”, „Steaua”, „Tomis”, „Argeş”, „Orizont” ş.a. Cu o regularitate bulversată de la o vreme de seismele istoriei, începând din 1931 îşi alcătuieşte cărţile de poezie. În 1943 face să apară antologia <span class="CharOverride-1">Ardealul cântat de poeţi</span>. Mai puţin sistematic s-a manifestat vocaţia lui critică, al cărei resort l-a constituit uneori înclinaţia polemică. Recenzii şi notiţe critice îi apăruseră în 1926 şi 1927 în „Propilee literare”, apoi sporadic în publicaţiile târgoviştene „Lumea nouă”, „Vremea nouă” şi „Avântul Dâmboviţei”, dar profilul publicistului literar se defineşte abia la „Facla”, aflată sub direcţia lui Ion Vinea, unde între 1932 şi 1934 e prezent cu recenzii şi cronici literare, note şi articole, interviuri. A mai colaborat la „Dreptatea”, „Tribuna”, „Clopotul”, „Seara” (ziar în a cărui redacţie va intra în 1942), „Sfarmă-Piatră”, „Convorbiri literare”, „Veritas” ş.a. Revista „Litere”, apărută din octombrie 1933 până în aprilie 1935, este prima lui tentativă de a se afirma independent şi, poate, de a se impune ca un lider al generaţiei sale, pentru ca în ianuarie–aprilie 1936 să scoată revista „Îndreptar”, o compensaţie la eşecul publicaţiei „Litere”; se încheie astfel scurta etapă „turbulentă” a lui <span class="CharOverride-2">A.</span> în viaţa literară. Contribuţiile critice, semnate şi cu pseudonimul Ion al Popii, indică o poziţie antilovinesciană, cu evidente simpatii pentru „Gân&#173;direa”. După două decenii de tăcere impusă, încearcă să se integreze într-un peisaj literar radical schimbat. La sugestia lui Şerban Cioculescu şi a lui Perpessicius, reia interviurile inaugurate în 1932, căutând să găsească punţi de legătură, să reconstituie atmosfera vieţii literare interbelice. Cele mai multe dintre aceste dialoguri au apărut în revista „Ramuri”, fiind apoi adunate în volumul <span class="CharOverride-1">Confesiuni literare</span> (1971). În ordinea preferinţelor lui <span class="CharOverride-2">A.</span>, critica se situa înaintea poeziei. Practicate cu pasiune, exerciţiile sale foiletonistice merg îndeobşte pe linia criticii estetice a lui M. Dragomirescu. Nu i-au lipsit comentatorului plăcerea întâlnirii cu textul de ţinută şi nici capacitatea de a i se devota. Informarea „elegantă, distinsă şi cuceritoare” ar epuiza rostul cronicii, ierarhizările şi judecăţile definitive revenind de drept criticii. A scris cu veneraţie despre Tudor Arghezi, Mihail Sadoveanu, Liviu Rebreanu şi Camil Petrescu, a respins impostura, experimentul şi modernismul strident. Remarca orientarea liricii europene spre „poezia de construcţie”, cerebrală şi era contrariat de neglijarea „patosului”, cheie de boltă a capodoperei. Mai târziu a văzut în poezia de la „Gândirea” un ideal, iar în ortodoxism o şansă a literaturii române; o opţiune mai mult formală, tradiţionalismul său fiind, ca şi la alţi poeţi ai vremii, o formă de manierism, iar ortodoxismul pur decorativ. Cea mai utilă contribuţie o constituie convorbirile purtate cu scriitori din toate generaţiile, de la Mihail Cruceanu şi Gib I. Mihăescu la Mircea Horia Simionescu, şi de cele mai diferite orientări, de la avangardiştii Saşa Pană şi C. Nisipeanu la George Talaz şi Eugen Boureanul. Refuzat marilor tensiuni existenţiale, <span class="CharOverride-2">A.</span> este un poet laborios, cu debit mol&#173;com şi expresie supravegheată, care cultivă, mai mult intuitiv şi cu resurse imaginative obişnuite, o estetică a cuvântului în deplină autonomie faţă de celelalte valori. Placheta <span class="CharOverride-1">În insula unde-nfloreau coralii </span>(1931) este un ecou al lecturilor modelatoare ale adolescenţei, trecute însă prin filtrul unor însuşiri care se vor dovedi constante: antiretorism, discreţie afectivă, atracţie pentru miniatural şi ingenuu. Variaţiuni pe motive simboliste (oraşul blestemat, ploile putrede, moartea, evadarea în spaţii exotice), versurile, descărnate şi voit prozaice, păstrează însă o paradoxală seninătate. Autorul nu construieşte de obicei eufonic, ci plastic, dramatizându-şi adesea viziunile: mecanica repetiţiei pare ostentativă până la ironie. În volumul <span class="CharOverride-1">Leagăn de îngeri </span>(1935) poemele refac, în maniera pictorilor populari, imaginea icoanelor tradiţionale, artificiosul fiind cultivat cu intenţie. Graţiosul miniatural alternează cu metafora rară şi asociaţiile surprinzătoare. Centrată pe cuvânt, poetica lui <span class="CharOverride-2">A.</span> înclină spre o artă combinatorie; poezia nu e hazard şi gratuitate, ci relevare conştientă a virtuţilor magice ale cuvintelor. Ciclul <span class="CharOverride-1">Descântece</span>, din volumul <span class="CharOverride-1">Jocul cuvintelor </span>(1939), valorifică specia folclorică doar pe latura grotescului şi a virtuozităţii verbale, prilej de combinaţii frapante şi de acumulări imagistice din sfera demonicului. Superioare acestor versuri, care, fatal, întâlnesc concurenţa prestigioasă a lui Tudor Arghezi şi Ion Barbu, sunt cele cu aspect baladesc sau descriptiv. Cu <span class="CharOverride-1">Vămile văzduhului </span>(1942), dominanta manieristă se etalează deplin. Poezia stă acum sub semnul căutării cuvântului prin care himericul devine tangibil. Aluziv şi încifrat la suprafaţă, de ecou expresionist, distilat, discursul liric trezeşte, prin vibraţia lui de profunzime, rezonanţe grave. În <span class="CharOverride-1">Donna Sixtina </span>(1970), fidel propriei înzestrări, poetul îşi adună o parte din sonetele compuse în anii de după război, dând preocupărilor vechi un spor de rigoare formală. E un joc elegant prin labirintul arabescului de imagini, cu voluptăţi şi, frecvent, cu umor subţire. Remarcabile sunt alte câteva sonete ce translează în „vers subţire laminat” cuvinte neculceene şi aroma graiului vechi. Pentru <span class="CharOverride-2">A.</span>, „jocul cuvintelor” a fost o tentaţie permanentă, în urzeala lui găsind sensul major al poeziei. Incert a rămas profilul prozatorului, pentru că din romanul <span class="CharOverride-1">Venim la putere</span> şi din volumul de nuvele <span class="CharOverride-1">La iubirea patrupedă</span>, pe care le anunţase încă din 1935, n-a publicat decât fragmente. Visa să atingă echilibrul clasic al lui Liviu Rebreanu, romanul urmând să fie o frescă realistă a provinciei, făcută din perspectiva unui tânăr intelectual.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">În insula unde-nfloreau coralii</span>, Târgovişte, 1931; <span class="CharOverride-1">Leagăn de îngeri</span>, Bucureşti, 1935; <span class="CharOverride-1">Jocul cuvintelor</span>, Bucureşti, 1939; <span class="CharOverride-1">Vămile văzduhului</span>, Bucureşti, 1942; <span class="CharOverride-1">Donna Sixtina</span>, Bucureşti, 1970; <span class="CharOverride-1">Confesiuni literare. Dialoguri</span>, I, Bucureşti, 1971; <span class="CharOverride-1">Catarg</span>, pref. Ovidiu Papadima<span class="CharOverride-1">, </span>Bucureşti, 1973. </p>
			<p class="Heuristica___m_RPR"><span class="CharOverride-2">Repere bibliografice:</span> Perpessicius, <span class="CharOverride-1">Opere</span>, V, <span class="CharOverride-1">314–315</span>, VII, <span class="CharOverride-1">144–145</span>, VIII, <span class="CharOverride-1">210–212</span>; Ionescu, <span class="CharOverride-1">Război</span>, I, <span class="CharOverride-1">186–187</span>; Ovidiu Papadima, <span class="CharOverride-1">„Leagăn de îngeri”</span>, G, 1935, 6; Octav Şuluţiu, <span class="CharOverride-1">„Leagăn de îngeri”</span>, F, 1935, 4; Constantinescu, <span class="CharOverride-1">Scrieri</span>, VI, <span class="CharOverride-1">103–104</span>; G. Ivaşcu, <span class="CharOverride-1">„Jocul cuvintelor”</span>, JL, 1939, 12; C. Fântâneru, <span class="CharOverride-1">„Jocul cuvintelor”</span>, UVR, 1939, 20; Mihai Niculescu, <span class="CharOverride-1">„Vămile văzduhului”</span>, UVR, 1940, 40; Călinescu, <span class="CharOverride-1">Ist. lit.</span> (1941), <span class="CharOverride-1">858</span>,<span class="CharOverride-1">Ist. lit.</span> (1982), <span class="CharOverride-1">994</span>; Ștefan Baciu, <span class="CharOverride-1">Popas inactual</span>, UVR, 1943, 4; Ilie Constantin, <span class="CharOverride-1">„Donna Sixtina”</span>, RL, 1970, 33; Piru, <span class="CharOverride-1">Poezia</span>, I, <span class="CharOverride-1">104–108</span>; Popa, <span class="CharOverride-1">Dicţ lit.</span> (1977), <span class="CharOverride-1">16</span>; Martinescu, <span class="CharOverride-1">Umbre, 166–189</span>; Scarlat, <span class="CharOverride-1">Ist. poeziei</span>, IV, <span class="CharOverride-1">51</span>; <span class="CharOverride-1">Dicţ. scriit. rom.</span>, I, <span class="CharOverride-1">43–44</span>; Hrimiuc-Toporaş, <span class="CharOverride-1">Atelier</span>, <span class="CharOverride-1">217–228</span>; Victor Petrescu, <span class="CharOverride-1">Matei Alexandrescu la centenar</span>, „Litere”, 2006, 4. &#9;<span class="semnatura-final" lang="en-US">G.H.-T.</span></p>
			<div class="_idGenObjectLayout-1">
				<div id="_idContainer023">
					<div id="_idContainer021" class="_idGenObjectStyleOverride-1">
						<p class="Titlu-Nume-H">ALEXANDRESCU, Sică [Vasile] </p>
						<p class="Titlu-mic-DATE">(15.IX.1896, Bucureşti – 6.VIII.1973, Cannes), autor de localizări, traducător. </p>
					</div>
					<div id="_idContainer022" class="_idGenObjectStyleOverride-1">
						<img class="_idGenObjectAttribute-1" src="03_p96-209_AiAl-web-resources/image/dsdt.png" alt="" />
					</div>
				</div>
			</div>
			<p class="Heuristica-PRIMUL">Este fiul Alexandrinei Alecsandrescu (n. Păltineanu), institutoare, şi al lui Vasile Alecsandrescu, actor şi publicist. Absolvind, nu fără peripeţii, cursurile Liceului „Sf. Sava” din Bucureşti (ultimele două clase în particular), tânărul se înscrie la Facultatea de Litere şi Filosofie şi, cum morbul scenei nu-i dă pace, urmează totodată cursuri de actorie la Conservator. Va alege, cu sentimentul cert al vocaţiei, viaţa de „comediant”. Având prilejul să asiste la repetiţiile conduse de Al. Davila sau de Paul Gusty, prinde gust pentru meşteşugul regiei. Ucenicia şi-o face ca regizor de culise, în trupa lui Stănescu-Cerna şi în compania de operetă a lui G. Carussi. Tot cam pe atunci (1915–1916) se angajează, pe aceeaşi funcţie, la Teatrul Naţional din Bucureşti. Elev, la Botoşani, al Şcolii de Ofiţeri de Rezervă (1916), va fi repartizat în aprilie 1917, cu gradul de sublocotenent, la o unitate de elită, Regimentul 2 Grăniceri. A luptat pe frontul din Moldova, fiind rănit. După încheierea păcii, în 1919, contactul cu teatrul se reia firesc şi <span class="CharOverride-2">A.</span> participă la turneele prin ţară ale unor trupe conduse de Zaharia Bârsan şi de Ion Manolescu. Scurt timp, la Bucureşti, e din nou regizor de culise în Compania Bulandra şi la Teatrul Excelsior. Din 1919 până în 1926 a făcut parte din colectivul Teatrului Naţional din Cluj, abia înfiinţat; în 1925 primeşte învestitura de director de scenă. În urma unor conflicte, va reveni în Capitală, unde – exceptând stagiunea 1931–1933, când a fost regizor la Teatrul Naţional din Cernăuţi – întemeiază ori conduce, fie singur, fie cu Tudor Muşatescu, mai multe companii dramatice: Teatrul Popular, Teatrul Vesel, Teatrul Comedia, Teatrul Nostru, de care sunt legate câteva mari reuşite ale sale, Teatrul Mic, Alhambra, Regina Maria. În 1936 are iniţiativa întemeierii Asociaţiei Teatrelor Particulare, pentru ca din 1937 să fie director al Societăţii Cooperative de Întreprinderi Teatrale şi Artistice, care rezistă două stagiuni. Când, în 1947, Teatrul Naţional preia sala Comedia, <span class="CharOverride-2">A.</span> devine prim-regizor al acestei instituţii. Avea să realizeze încă multe spectacole, din dramaturgia românească în special, făcându-şi un punct de onoare din reprezentarea comediilor lui I.L. Caragiale. În 1966, pe parcursul a două luni, predă la Viena un curs de artă scenică, la Seminarul „Max Reinhardt”. A mai fost, în ultima parte a vieţii, director al Teatrului Dramatic din Braşov, care acum îi poartă numele. „Meşterul”, „Patronul”, „Stăpânul”, „Decanul”, cum i se spunea în lumea teatrului, a fost un animator de cursă lungă. A descoperit şi a lansat interpreţi (Grigore Vasiliu Birlic, Marcel Anghelescu, Radu Beligan ş.a.), a încurajat şi a promovat dramaturgi (Tudor Muşatescu, Mircea Ştefănescu, Mihail Sebastian, Nicolae Kiriţescu, Gh. Costăchescu, Nicuşor Constan&#173;tinescu, Aurel Baranga ş.a.). Îl preocupa, mai mult decât orice, succesul („primul paragraf din constituţia teatrului”), fireşte, cu deliciile lui pecuniare. În descendenţa lui Paul Gusty şi însuşindu-şi metoda lui Konstantin Stanislavski, <span class="CharOverride-2">A.</span>, spirit limpede, echilibrat, era adeptul unei regii de factură tradiţională, proclamând „primatul textului”, în care, acceptând riscul de a părea demodat, refuza să caute ori să inventeze „valenţe moderne”. Cu o gospodărească pricepere, a adus în lumina rampei zeci şi zeci de ieftine compuneri, dar şi piese de Shakespeare, Molière, Goldoni, Gogol sau, din dramaturgia noastră, de B. Delavrancea, Al. Davila, Camil Petrescu, Mihail Sebastian ş.a. Însă autorul preferat al lui <span class="CharOverride-2">A.</span> a fost, de departe, I.L. Caragiale, ale cărui comedii le-a transpus scenic – în elaborări rămase clasice –, cu pietate şi cu scrupulul nuanţei infinitezimale. Împreună cu Victor Iliu, realizează, în 1953, o versiune cinematografică a piesei <span class="CharOverride-1">O scrisoare pierdută</span>, cu o distribuţie de calibru. Ca regizor, <span class="CharOverride-2">A.</span> – care montează capodopera caragialiană şi în Finlanda, Polonia, Belgia – s-a bucurat de o durabilă autoritate, reliefată şi de triumfurile repurtate în turneele efectuate la Paris, Veneţia, în fosta URSS, la Belgrad, Budapesta, Viena. Dar comentariile sale aşa-zicând teoretice (din „caietele de regie” redactate în 1953 şi 1956) dezamăgesc prin viziunea simplificatoare. Mai interesante sunt analizele privind biografia personajelor, fiecare cu „supratema” ce îl defineşte în raport cu ideea centrală a operei. </p>
			<p class="Heuristica-BASE">Cu toată insuficienţa scriitoricească pe care singur şi-o recunoaşte, <span class="CharOverride-2">A.</span> iubea prea mult teatrul pentru a nu cocheta cu dramaturgia. Textele pe care le-a semnat sunt, de fapt, montaje dramatice sau dramatizări: <span class="CharOverride-1">O seară la „Union”</span>,<span class="CharOverride-1"> Altă seară la „Union”</span>,<span class="CharOverride-1"> Momente</span>, după schiţele lui Caragiale, <span class="CharOverride-1">Lenţa</span>, după o nuvelă de Francisc Munteanu. I se datorează peste o sută de localizări (comedii, farse, vodeviluri, satire), cu precădere din dramaturgia franceză şi, mai rar, din aceea germană, cele mai multe făcute în asociere cu Tudor Muşatescu. Uşurătatea unor scrieri preluate din repertoriul bulevardier parizian este compensată, într-o măsură, de simţul teatral – strâns legat de acela comercial – al adaptatorilor. Părăsind „matca originală” şi introducând personaje din mediul autohton, ei căutau să aducă o „dezlegare nouă” ori chiar să propună o „invenţie proprie” în piese aparţinând lui P. Gavault, Victorien Sardou şi Émile Moreau, Henri de Gorse şi Alfred Marson, Ernest Grenet-Dancourt, Julius Horst şi Wolfgang Pollaczek, Alexandre Bisson, Nancy şi Paul Armont, Avery Hopwood, André Birabeau, Emilio Caglieri, Fodor Lászlo, Maurice Hennequin, Alfred Gehry, Fr. Arnold şi E. Bach (<span class="CharOverride-1">Birlic</span>, un mare succes de public, în urma căruia comediantul Grigore Vasiliu se va numi şi Birlic), A. Sollt, Impekowen şi Mathern, Robert de Flers şi E. Caillavet, P. Weber, Gregor Smith, Marcel Pagnol şi Paul Nivoix, Eugène Labiche, G.S. Kaufman, A. Vercors şi J. Bever, Carlo Rotti, Melchior Lengyel-Menihart, Jules Romains şi altora. Cu Tudor Muşatescu şi N. Kiriţescu adaptează vodevilul <span class="CharOverride-1">Barca pe valuri</span> de E. Bordée, făcând pereche cu Mircea Ştefănescu traduce <span class="CharOverride-1">Regele Lear</span> de Shakespeare, iar împreună cu Gabriela Leonte tălmăceşte <span class="CharOverride-1">Revizorul </span>de Gogol şi, în colaborare cu Alf Adania, <span class="CharOverride-1">M-am născut ieri</span> de Garson Kanin şi <span class="CharOverride-1">Viraj periculos</span> de J.M. Priestley. Un cuplu eficient formează la un moment dat cu Aurel Baranga, ei transpunând în româneşte <span class="CharOverride-1">Poveştile reginei Margareta de Navarra</span> de Eugène Scribe, <span class="CharOverride-1">Regele</span> de Robert de Flers şi E. Caillavet, <span class="CharOverride-1">O zi de odihnă </span>de Valentin Kataev, <span class="CharOverride-1">Cavalerul din Olmedo</span> de Lope de Vega. Ultimele două traduceri sunt tipărite, la fel ca şi tălmăcirile pe care le meştereşte de unul singur: piesa <span class="CharOverride-1">Fiica omului</span> de Jean de Beer (1958) şi un roman al lui Aleksis Kivi, <span class="CharOverride-1">Cei şapte fraţi</span> (1963), pentru care s-a folosit de o versiune franţuzească sau nemţească. Deşi cu intermitenţă, <span class="CharOverride-2">A. </span>a făcut şi publicistică (portrete de artişti, note de drum, polemici), ocupându-se aproape numai de teatru – în „Vremea”, „Secolul”, „Facla”, „Rampa”, „Arta nouă”, „Caietele Teatrului Naţional”, ca şi în „Viaţa românească”, „Veac nou”, „Steaua”, „România liberă”, „Astra”, „Flacăra”. O seamă de însemnări au fost reunite în <span class="CharOverride-1">Cu teatrul românesc peste hotare</span> (1968) şi în volumul postum <span class="CharOverride-1">Un drum în teatru</span> (1980). Amintiri despre teatrul interbelic i-au apă&#173;rut în revista „Teatrul” (1959–1970). La vârsta memoriilor, <span class="CharOverride-2">A.</span> a publicat câteva cărţi de schiţe şi povestiri, unde evocă mucalit, cu şi fără travestiul ficţiunii, scene din copilărie, impresii de călătorie, întâmplări care i se par bune de aşternut pe „răbojul micii istorii a teatrului”: <span class="CharOverride-1">Un comediant şi o fată de familie</span> (1967), <span class="CharOverride-1">General la patru ani</span> (1969), <span class="CharOverride-1">Povestiri. Marea şi mica bătălie teatrală</span> (1970), <span class="CharOverride-1">Tovarăşul meu de drum, tutunul</span> (1973). Cu simţ al amănuntului comic şi pitoresc, memorialistul recompune în manieră anecdotică figuri şi scene cu haz, încercând, în tonuri surâzătoare, să reînvie o epocă pe care o cunoaşte bine. Târgurile de provincie, unde peregrinează trupe de actori, sunt cadrul predilect al evocării, ispitită, cu un pronunţat gust al picanteriei, să promoveze vorba de duh şi momentele de farsă. „Schiţele” şi „povestirile” acestea sunt, ca structură, mici scenete, dialogul fiind procedeul care îi stă lui <span class="CharOverride-2">A.</span> cel mai la îndemână. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Caragiale în timpul nostru</span>, Bucureşti, 1962; <span class="CharOverride-1">Un comediant şi o fată de familie</span>, Bucureşti, 1967; <span class="CharOverride-1">Cu teatrul românesc peste hotare</span>, Bucureşti, 1968; <span class="CharOverride-1">General la patru ani</span>, Bucureşti, 1969; <span class="CharOverride-1">Povestiri. Marea şi mica bătălie teatrală</span>, Bucureşti, 1970; <span class="CharOverride-1">Tovarăşul meu de drum, tutunul</span>, Bucureşti, 1973; <span class="CharOverride-1">Un drum în teatru</span>, îngr. şi introd. Margareta Andreescu, Bucureşti, 1980. <span class="CharOverride-2">Traduceri:</span> Valentin Kataev, <span class="CharOverride-1">O zi de odihnă</span>, Bucureşti, 1948 (în colaborare cu Aurel Baranga); Lope de Vega, <span class="CharOverride-1">Cavalerul din Olmedo</span>, Bucureşti, 1949 (în colaborare cu Aurel Baranga); N. V. Gogol, <span class="CharOverride-1">Revizorul</span>, Bucureşti, 1952 (în colaborare cu Gabriela Leonte); Jean de Beer, <span class="CharOverride-1">Fiica omului</span>, Bucureşti, 1958; Aleksis Kivi, <span class="CharOverride-1">Cei şapte fraţi</span>, pref. Modest Morariu, Bucureşti, 1963.</p>
			<p class="Heuristica___m_RPR"><span class="CharOverride-2">Repere bibliografice:</span> Gaby Michailescu, <span class="CharOverride-1">Culise şi reflectoare</span>, Bucureşti, 1937, <span class="CharOverride-1">27–37</span>; Aurel Baranga, <span class="CharOverride-1">Scriitorul şi regizorul</span>, CNT, 1962, 5; <span class="CharOverride-1">Ist. teatr. Rom.</span>, III, <span class="CharOverride-1">306–308</span>, <span class="CharOverride-1">passim</span>; Mircea Grigorescu, <span class="CharOverride-1">Cheia succeselor lui Sică Alexandrescu</span>, TTR, 1974, 9; Amza Săceanu, <span class="CharOverride-1">Faţa nevăzută a teatrului</span>, Bucureşti, 1974, <span class="CharOverride-1">97–102</span>; Massoff, <span class="CharOverride-1">Teatr. rom.</span>, VII, <span class="CharOverride-1">247–249, 284–286</span>, VII, <span class="CharOverride-1">passim</span>; Ioan Massoff, Între viaţă şi teatru, Bucureşti, 1985, <span class="CharOverride-1">355–365</span>; Florin Faifer, <span class="CharOverride-1">Patronul</span>, CL, 1999, 1; Ioana Bogdan, <span class="CharOverride-1">Sică Alexandrescu, zis şi „maestrul”</span>, ALA, 2008, 918. &#9;<span class="semnatura-final" lang="en-US">F.F. </span></p>
			<div class="_idGenObjectLayout-1">
				<div id="_idContainer026">
					<div id="_idContainer024" class="_idGenObjectStyleOverride-1">
						<p class="Titlu-Nume-H">ALEXANDRESCU, Sorin </p>
						<p class="Titlu-mic-DATE">(18.VIII.1937, Bucureşti), teoretician literar, eseist. </p>
					</div>
					<div id="_idContainer025" class="_idGenObjectStyleOverride-1">
						<img class="_idGenObjectAttribute-1" src="03_p96-209_AiAl-web-resources/image/Alexandresdscu_Sorin.png" alt="" />
					</div>
				</div>
			</div>
			<p class="Heuristica-PRIMUL">Este fiul Corneliei Alexandrescu (n. Eliade), soră a lui Mircea Eliade, şi al lui Constantin Alexandrescu, magistrat. A urmat Liceul „Mihai Viteazul” din Bucureşti (1944–1955), apoi Facultatea de Filologie (1955–1959). Până în 1962 este bibliograf la Biblioteca Academiei Române, iar între 1963 şi 1966 cercetător la Institutul de Istorie Literară şi Folclor. Concomitent, în 1962 devine asistent la Catedra de literatură universală şi teorie literară de la Facultatea de Filologie a Universităţii din Bucureşti, în 1966 fiind promovat lector. Din noiembrie 1969 predă în Olanda, ca lector la Universitatea din Amsterdam, Facultatea de Litere, Departamentul de franceză şi română, precum şi la Universitatea din Groningen. În 1971 iniţiază la Amsterdam programul de studii româneşti, cu limba română ca specialitate principală. Editează reviste, organizează colocvii şi schimburi culturale. În 1976 înfiinţează revista „International Journal of Rumanian Studies”, unde figurează şi ca redactor; seria nouă apare, la Editura Fundaţiei Culturale Române, din 1998 până în 2001. În 1980 este numit, prin decret regal, profesor titular de limba şi literatura română la Universitatea din Amsterdam. Între 1999 și 2000 este consilier pentru cultură şi educaţie al preşedintelui Emil Constantinescu. Din 2000 este profesor asociat la Universitatea din București și profesor invitat la Universitatea „Ovidius” din Constanța. În 2001 înființează Centrul de Studiu al Imaginii (CESI) la Universitatea din Bucureşti, pe care îl conduce din poziția de director. Fondator şi secretar al Cercului de stilistică şi poetică, la Bucureşti, în anii ’60, <span class="CharOverride-2">A.</span> manifestă de timpuriu o înclinaţie spre rigoarea formală şi devine unul dintre misionarii locali ai structuralismului, aflat atunci la apogeu. Este unul dintre fondatorii Asociaţiei Olandeze de Semiotică şi al unui institut de cercetări în domeniu. Este coorganizator al celui de-al patrulea Congres internaţional de studii româneşti (Paris, 1987). Ţine cursuri de istorie politică a României la Institutul de Studii Est-Europene al Universităţii din Amsterdam şi publică articole politice cu privire la România în revistele „Post Europa Verken&#173;nigen” şi „Interna&#173;tionale Spectator”. În perioada postdecembristă publică regulat în „22”, „Dilema”, „România liberă”, „România literară”, „Sud-Est”, „Contrafort” ş.a. În 1992 este distins cu Premiul de Onoare al Uniunii Scriitorilor, pentru sprijinul moral şi intelectual oferit literaturii române în anii dictaturii, iar în 1995 primește Medalia de Onoare din partea Universității din Amsterdam. A fost membru al Comisiei prezidențiale pentru analiza dictaturii comuniste din România, condusă de Vladimir Tismăneanu. </p>
			<p class="Heuristica-BASE">La debut, <span class="CharOverride-2">A.</span> este autorul unei monografii <span class="CharOverride-1">William Faulkner</span> (1969; Premiul Uniunii Scriito&#173;rilor). Autorul îşi propune să stabilizeze cota romancierului la bursa hermeneutică, reformând moneda critică şi controlându-i fluctuaţiile imprevizibile. Cartea îşi trădează apartenenţa la vârsta critică a pozitivismului formalist. Criticul explorează metodic universul fictiv al lui Faulkner, proiectându-i cu minuţie harta, identificând articu&#173;laţiile lumii sale sociale, inventariindu-i şi clasându-i tipologic personajele, definindu-i normele morale şi codurile de comportament. Studiul tipologic este dublat de unul fenomenologic, interesat de cele trei tipuri de civilizaţie şi de mentalitate care interferează în lumea lui Faulkner. Valoarea demonstrativă a cărţii depăşeşte cu mult rentabilitatea sa hermeneutică, în momentul actual fiind metodologic datată şi rămânând ca un moment de referinţă în istoria criticii literare româneşti. Anterior tipărise, în prefața volumului lui Mircea Eliade <span class="CharOverride-1">La ţigănci şi alte povestiri</span> (1969), un amplu și important studiu despre dialectica fantasticului. În colaborare cu Dan Grigorescu, publică în aceşti ani studiul <span class="CharOverride-1">Romanul realist în secolul al XIX-lea</span> (1971), iar cu Mihai Nasta antologia <span class="CharOverride-1">Poetică şi stilistică</span> (1972). Face traduceri din literatura anglo-saxonă (George Meredith, John Ruskin), scrie eseuri despre Shakespeare. <span class="CharOverride-1">Logique du personnage: réflexions sur l’univers faulknérien</span> (1974) continuă și amplifică o etapă structuralistă extrem de tehnicistă deschisă de lucrarea despre Faulkner; în această perioadă autorul visa să scrie, cum avea să mărturisească mai târziu, o carte compusă exclusiv din formule. În <span class="CharOverride-1">Paradoxul român</span> (1998), primul volum publicat în România după 1989, <span class="CharOverride-2">A.</span> examinează decalajul perpetuu – reiterat în forme variabile în spaţiul românesc – dintre limbaj şi realitate, între evenimentul istoric şi naraţiunea istorică. Obiect constant de interes al cărţii sale, acest clivaj ar putea fi denumit generic paradoxul inadecvării. Autorul insistă asupra rupturii existente în spaţiul cultural românesc între modernism(e) şi modernitate. Pulverizat într-o galaxie de variante adeseori beligerante, modernismul a fost ofensiv, dinamic, reconfortant. Avangarda românească s-a aflat la un moment dat în avangarda modernismului european, reuşind să depăşească decalajele şi desincronizările naţionale cronicizate. Dincolo de ele însă, modernitatea (modernizarea) reală – culturală, socială, politică – a rămas epidermică. Românii au fost zgomotos şi emfatic modernişti, fără să fi devenit cu adevărat moderni. Statul român, structurile româneşti de mentalitate şi de civilizaţie n-au devenit decât parţial sau deloc moderne – ceea ce, în sistemul de referinţă al autorului, înseamnă adecvate exigenţelor istoriei moderne<span class="CharOverride-1">. </span>Cecitatea intelectualului, invocată în cazul Mircea Eliade, poate fi confirmată însă, involuntar ironic, chiar de <span class="CharOverride-2">A.</span>, care în ultima parte a cărții comite de pe poziții nu doar istorice, ci și doctrinare un exercițiu de mitologizare a Partidului Național Țărănesc Creștin și Democrat, văzut în prezentul compunerii cărții drept „sinteza politică cea mai importantă a României democrate”. Dacă în <span class="CharOverride-1">Paradoxul român</span> <span class="CharOverride-2">A.</span> expune o serie de concluzii privind incapacitatea societăţii şi a culturii române de a asimila şi de a consuma pe deplin modernitatea, volumul <span class="CharOverride-1">Privind înapoi, modernitatea</span> (1999; Premiul Uniunii Scriitorilor) se ocupă mai mult de premisele acestei situaţii de fapt. El se întoarce la câteva dintre momentele cruciale în care au fost proiectate, realizate sau ratate modernizarea şi modernitatea României. Mişcându-se <span class="CharOverride-1">à rebours</span> spre mijlocul veacului al XIX-lea, <span class="CharOverride-2">A.</span> se interesează de rădăcinile unor stări de fapt actuale – misiunea socială a intelectualului şi percepţiile publice asupra ei; canonizarea literară şi artistică; postmodernismul, atipic la noi; miturile romantice perpetuate peste frontiera secolului al XX-lea. Din această piruetă în timp se naşte – chiar în termenii autorului – o „saga a României moderne”, ceea ce în discursul intelectual contemporan s-ar putea traduce prin suma marilor naraţiuni legitimante privind modernitatea noastră. Această metanaraţiune explicativă acoperă în carte episoade-cheie (Răz&#173;boiul pentru Independenţă, momentul Juni&#173;mea, romantismul, perioada interbelică). În contemporaneitatea imediată episoadele acestei saga sunt încă active. Atâta timp cât mecanismele lor n-au fost etalate la vedere, ele sunt trăite şi azi în mod genuin, sunt vii. Pentru autorul cărţii, a privi înapoi înseamnă a revizita modernitatea, pe care din motive contextuale românii nu au asimilat-o pe deplin niciodată, nu au epuizat-o nici azi, când s-au sleit deja atracţiile postmodernismului, dar mai ales nu au pus-o cum se cuvine sub lupă. Compus din texte scrise de-a lungul unei întinse perioade, volumul poate fi văzut și ca un raport asupra a trei decenii de activitate. În ciuda disparităților de stil și abordare, eseurile sunt unitare metodologic, revendicându-se de la o genealogie a discursului cultural de filieră foucauldiană. Un studiu despre Războiul de Independență din 1877 cercetează versantul, de regulă ignorat, al „evaluării negative”, critice din epocă a războiului (de pildă prin publicistica lui M. Eminescu, dar și prin scrisorile lui Vintilă Rosetti, fiul lui C.A. Rosetti, combatant voluntar), ștearsă ulterior de partida liberală – aflată la guvernare în vremea războiului –, care a exploatat în cheie eroică câștigarea independenței; discursul astfel consolidat, prin ștergerea componentei critice, avea să dea naștere unui mit perpetuat până în prezent. Dacă eseul despre 1877 arăta cum Junimea a pierdut disputa cu liberalii, alt text arată cum, dimpotrivă, societatea ieșeană avea să câștige luptele ulterioare acționând ca „grup de presiune” compus, contrar clișeelor ulterioare, din trei cercuri: conducători (Petre P. Carp, Titu Maio&#173;rescu și ulterior declinantul Theodor G. Rosetti), guvernanți și executanți (M. Eminescu, Ioan Slavici, „tehnocrați” care nu pot „emite pretenții nici asupra elaborării ideologice, nici asupra supremației politice”). Altă sistematizare privește disocierea între ideologi (Maiorescu), politicieni (Carp) și intelectuali (Eminescu). <span class="CharOverride-2">A.</span> citește discursul juni&#173;mist în cheia unei logici concurențiale, împrumutată de la sociologul intelighenției Karl Mannheim și aplicată atât în interiorul societății, disociat în inele de putere, cât și extern, asupra câmpului în care activează Junimea și de ale cărei partide aceasta se diferențiază prin diverse acțiuni de natură tactică și strategică. Eseul este dator și unei perspective darwiniste în care discursul cultural e văzut ca o luptă între programe pentru a fi selectate și transmise mai departe. Alt eseu analizează poporanismul de la „Viața românească” (redefinit ca populism) ca descinzând nu din Alexander Herzen și Mihail A. Bakunin, ci din social-democratul Eduard Bernstein, altfel spus ca program ce căuta nu un alt drum spre socialism, ci unul spre o față „umanizată” a capitalismului. Eseul <span class="CharOverride-1">Romanul românesc interbelic. Problema canonului </span>– prezent și în sumarul volumului <span class="CharOverride-1">La Modernité à l’Est</span>.<span class="CharOverride-1"> 13 aperçus sur la littérature roumaine</span> (1999) – pornește de la analizarea istoriei romanului românesc din perspectiva disputelor canonice între – cum disociau E. Lovinescu și G. Călinescu – literatura tradițională și literatura modernă sau între – după Nicolae Manolescu – doric, ionic și corintic. <span class="CharOverride-2">A.</span> propune depășirea discuției estetice printr-o reformulare de natură etică (eticul fiind definit prin coroborarea lui Søren Kierkegaard cu scrierile interbelice ale lui Mihai Ralea și Mircea Eliade – „o etică democratică deci, ca potențial critic și voință de a rezista la orice tentativă de a recădea în platitudini estetice, de a îngheța mișcarea formelor într-un monument vid, o etică deschisă larg asupra filosoficului”). Un exercițiu complementar în această direcție este manifestul <span class="CharOverride-1">Pentru un mai</span><span class="CharOverride-1"> grabnic sfârșit al canonului estetic</span> (publicat inițial în revista „Dilema” în 1997), în care <span class="CharOverride-2">A.</span> combate canonul estetic pentru funcția sa discriminatoare și insuficientă în raport cu necesitățile unei modernități sociale: „Orice afirmare a unei anume forme de cultură aruncă restul creației în non-cultură, iar suzeranitatea canonului se întreține prin reproducerea lui automată: necesitatea digului nu se mai dezbate, ci doar ajustările lui, pe ici, pe acolo”. Studii de caz solide și incitante sunt dedicate lui Mircea Eliade și Emil Cioran, exponenți de vârf ai modernității literare românești interbelice, dar și critici ai modernității sociopolitice din România, reprezentând astfel „coincidența celor două concepte, dar și contradicția lor, ireconciliabilă și nereconciliată”. <span class="CharOverride-1">Identitate în ruptură. Mentalităţi româneşti postbelice</span> (2000) prelungește discuția asupra literaturii române postbelice, aplecându-se asupra unor autori ca Paul Goma, Adrian Marino, Dorin Tudoran, Mircea Dinescu ș.a. Com&#173;plementar editării contro&#173;versatului <span class="CharOverride-1">Jurnal portughez</span> al lui Mircea Eliade laolaltă cu scrieri din aceeași epocă (<span class="CharOverride-1">Românii, latinii orientului</span>, <span class="CharOverride-1">Salazar și revoluția în Portugalia</span> etc.), <span class="CharOverride-2">A.</span> a publicat volumul <span class="CharOverride-1">Mircea Eliade, dinspre Portugalia</span> (2006) – amplu ghid de lectură care aspiră să rezolve amiabil asperitățile biografico-ideologice ale istoricului religiilor. Dincolo de rolul ingrat de avocat al autorului, impune turul de forță din reconstituirea multilaterală a câmpului ales ca obiect de studiu.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Analize literare şi stilistice </span>(în colaborare cu Ion Rotaru), Bucureşti, 1967; <span class="CharOverride-1">William Faulkner</span>, Bucureşti, 1969; <span class="CharOverride-1">Romanul realist în secolul al XIX-lea </span>(în colaborare cu Dan Grigorescu), Bucureşti, 1971; <span class="CharOverride-1">Logique du personnage: réflexions sur l’univers faulknérien</span>, Tours, 1974; <span class="CharOverride-1">Roemeense Literatuur</span> [<span class="CharOverride-1">Literatura română</span>], în <span class="CharOverride-1">Moderne Encyclopedie der Wereldliteratuur</span>, I–X, Haarlem (Olanda), 1980–1984; <span class="CharOverride-1">Paradoxul român</span>, Bucureşti, 1998; <span class="CharOverride-1">La Modernité à l’Est</span>.<span class="CharOverride-1"> 13 aperçus sur la littérature roumaine</span>, Piteşti, 1999; <span class="CharOverride-1">Privind înapoi, modernitatea</span>, tr. Mirela Adăscăliţei, Şerban Anghelescu, Mara Chiriţescu şi Ramona Jugureanu, Bucureşti, 1999; <span class="CharOverride-1">Identitate în ruptură. Mentalităţi româneşti postbelice</span>, tr. autorului în colaborare cu Mirela Adăscăliţei şi Şerban Anghelescu, Bucureşti, 2000; <span class="CharOverride-1">Mircea Eliade, dinspre Portugalia</span>, București, 2006. <span class="CharOverride-2">Antologii, ediţii:</span> <span class="CharOverride-1">Poetică şi stilistică. Orientări moderne (</span>în colaborare cu Mihai Nasta), Bucureşti, 1972; Tudor Vianu, <span class="CharOverride-1">Opere, </span>IV–V, postfeţele edit., Bucureşti, 1975 (în colaborare cu Cornelia Botez); <span class="CharOverride-1">Dichters uit Roemenië</span> [<span class="CharOverride-1">Poeţi din România</span>], tr. Liesbeth Ziedses des Plantes, postfaţa edit., Amsterdam, 1976; <span class="CharOverride-1">Roemenië. Verhalen van deze tijd</span> [<span class="CharOverride-1">România. Proză contemporană</span>], tr. Jan Willem Bos, postfaţa edit., Amsterdam, 1988; <span class="CharOverride-1">Hemel en Erde. Werelden van verbeelding </span>[<span class="CharOverride-1">Cer şi pământ. Lumi imaginare</span>], pref. şi postfaţa edit., Amsterdam, 1991; <span class="CharOverride-1">Richard Rorty, </span>introd. edit., Kampen (Olanda), 1995; <span class="CharOverride-1">Une Anthologie de la poésie moldave – An Anthology of Moldavian Poetry</span>, ed. bilingvă, tr. Alain Paruit, Odile Serre şi Cornelia Golna, pref. edit., Paris, 1996; Mircea Eliade, <span class="CharOverride-1">Jurnalul portughez şi alte scrieri</span>, I–II, pref. edit., Bucureşti, 2006 (în colaborare). <span class="CharOverride-2">Traduceri</span>: George Meredith, <span class="CharOverride-1">Egoistul</span>, București, 1966.</p>
			<p class="Heuristica___m_RPR"><span class="CharOverride-2">Re</span><span class="CharOverride-2">pere bibliografice:</span> <span class="articol CharOverride-8">Vlad, </span><span class="articol CharOverride-9">Convergenţe</span><span class="articol CharOverride-8">, </span><span class="articol CharOverride-9">46–47</span><span class="articol CharOverride-8">; George, </span><span class="articol CharOverride-9">Sfârşitul</span><span class="articol CharOverride-8">, I, </span><span class="articol CharOverride-9">56–60</span><span class="articol CharOverride-8">; Iorgulescu, </span><span class="articol CharOverride-9">Scriitori</span><span class="articol CharOverride-8">,</span><span class="articol CharOverride-9"> 279–282</span><span class="articol CharOverride-8">; Grigurcu, </span><span class="articol CharOverride-9">Între critici</span><span class="articol CharOverride-8">,</span><span class="articol CharOverride-9"> 211–215</span><span class="articol CharOverride-8">;</span><span class="articol CharOverride-9"> Dicţ. scriit. rom.</span><span class="articol CharOverride-8">, I, </span><span class="articol CharOverride-9">44–46</span><span class="articol CharOverride-8">; Monica Spiridon, </span><span class="articol CharOverride-9">A îndura şi a (de)scrie istoria</span><span class="articol CharOverride-8">, RL, 1999, 4; Zigu Ornea, [</span><span class="articol CharOverride-9">Sorin Alexandrescu</span><span class="articol CharOverride-8">], RL, 1999, 9, 2000, 23; Monica Lovinescu, </span><span class="articol CharOverride-9">Paradoxul român?</span><span class="articol CharOverride-8">, RL, 1999, 27;</span><span class="articol CharOverride-9"> </span><span class="articol CharOverride-8">Cornel Ungureanu, </span><span class="articol CharOverride-9">Obsesia istoriei</span><span class="articol CharOverride-8">, O, 1999, 7; Dan C. Mihăilescu, </span><span class="articol CharOverride-9">Paradoxul olandez</span><span class="articol CharOverride-8">, „22”, 2000, 3; Carmen Muşat</span><span class="articol CharOverride-9">, Pe muchia dintre două identităţi</span><span class="articol CharOverride-8">, OC, 2001, 70; Cristea-Enache, </span><span class="articol CharOverride-9">Concert</span><span class="articol CharOverride-8">, </span><span class="articol CharOverride-9">327–335</span><span class="articol CharOverride-8">; Manolescu, </span><span class="articol CharOverride-9">Lista</span><span class="articol CharOverride-8">, III, </span><span class="articol CharOverride-9">215–217</span><span class="articol CharOverride-8">; Cornel Moraru, </span><span class="articol CharOverride-9">Lărgirea canonului estetic</span><span class="articol CharOverride-8">, VTRA, 2002, 1–2; Andrei Terian, </span><span class="articol CharOverride-9">Apărarea lui Eliade</span><span class="articol CharOverride-8">, CLT, 2006, 36; Manolescu, </span><span class="articol CharOverride-9">Istoria</span><span class="articol CharOverride-8">, </span><span class="articol CharOverride-9">1244–1246</span><span class="articol CharOverride-8">; Manolescu, </span><span class="articol CharOverride-9">Enciclopedia</span><span class="articol CharOverride-8">,</span><span class="articol CharOverride-9"> 34–36</span><span class="articol CharOverride-8">; Goldiș, </span><span class="articol CharOverride-9">Critica</span><span class="articol CharOverride-8">, </span><span class="articol CharOverride-9">260–265</span><span class="articol CharOverride-8">; Marcus, </span><span class="articol CharOverride-9">Paradigme</span><span class="articol CharOverride-8">, </span><span class="articol CharOverride-9">940–945</span><span class="articol CharOverride-8">. </span><span class="articol CharOverride-10">&#9;</span><span class="semnatura-final" lang="en-US">M.S., M.I.</span></p>
			<p class="Heuristica-PRIMUL"><span class="titlu-12">ALEXANDRIA</span>, carte populară. Compusă, proba&#173;bil, în secolul al III-lea sau al II-lea î.Hr., în limba greacă, în Egipt, scrierea are la bază legendele despre Alexandru Macedon şi, se pare, o istorie a expediţiilor sale atribuită lui Callisthenes (circa 370–327 î.Hr.). Circulând în numeroase variante, la mai multe popoare, naraţiunea despre faptele cuceritorului macedonean a primit elemente noi, în spiritul vremurilor şi după caracterul popoarelor la care a pătruns. Cele mai vechi texte sunt atestate în Imperiul Bizantin. Dintre acestea, versiunea numită în literatura de specialitate <span class="CharOverride-1">Pseudo-Callisthenes</span> a constituit sursa nenumăratelor prelucrări ivite în Evul Mediu. Din Imperiul Bizantin povestirea a pătruns în Apus prin traduceri latine, dintre care cea a clericului Leon din secolul al X-lea, <span class="CharOverride-1">Historia Alexandri Magni regis Macedoniae de proeliis</span>, a servit ca prototip versiunilor ulterioare. După un text latin s-a făcut în secolul al XIII-lea traducerea sârbă, identificată ca izvor al primei transpuneri româneşti a <span class="CharOverride-1">Alexandriei</span>, realizată, foarte probabil, în a doua jumătate a secolului al XVI-lea. Cartea a cunoscut o rapidă răspândire, integrându-se fondului de cultură românească. Neagoe Basarab reproducea pasaje în „învăţăturile” sale; în 1562 mitropolitul Grigore al Sucevei punea să i se copieze la mănăstirea Neamţ versiunea sârbească a <span class="CharOverride-1">Alexandriei</span>. Manuscrisul primei traduceri româneşti nu s-a păstrat. Prin miscelaneul <span class="CharOverride-1">Codex Neagoeanus</span> (1620), datorat preotului Ion Românul din satul Sânpetru (Hunedoara), s-a transmis cea mai veche copie cunoscută (incompletă). Copiştii din cele trei ţări româneşti, cei mai mulţi în a doua jumătate a secolului al XVIII-lea, au contribuit la răspândirea <span class="CharOverride-1">Alexandriei</span>, care a căpătat prin circulaţie culoare locală. În noile copii se introduceau episoade necunoscute versiunilor anterioare. Aşa se explică numeroasele variante, dintre care unele au rezultat din contaminarea cu cărţi populare înrudite (de exemplu, <span class="CharOverride-1">Istoria Troadei</span>). După afirmaţia lui Antonio Maria del Chiaro, secretarul lui Constantin Brâncoveanu, în 1713 ar fi ieşit din tipografia lui Antim Ivireanul prima ediţie a cărţii, din care nu s-a păstrat nici un exemplar. În 1794 Dimitrie Iercovici o tipăreşte la Sibiu cu cheltuiala lui Simion Pantea din Sălciua de Sus. Doi ani mai târziu cartea apare la Movilău în tipografia protopopului Mihail Strelbiţki. Începând din 1810, tipăriturile se succedă la scurte intervale, astfel încât până în 1864 s-au scos unsprezece ediţii după textul din 1794. Alături de acestea, circulau şi multe copii manuscrise, de cele mai multe ori fragmentare. Naraţiunea din <span class="CharOverride-1">Alexandria </span>începe cu venirea în Macedonia a ultimului rege egiptean, Nehtinav, învins de Darie, împăratul perşilor. Aici Nehtinav se îngrijeşte, împreună cu filosoful Aristotel, de educaţia lui Alexandru, moştenitorul regelui macedonean Filip. După moartea lui Filip, tânărul Alexandru urcă pe tron. În prima parte a cărţii sunt povestite expediţiile lui Alexandru, dornic să cucerească lumea, în Solun, Antina, Râm, Ţara Leşească, Eghipet, Persida şi India. Victoria asupra trufaşului Darie, cucerirea Persidei, războiul cu Por, împăratul Indiei, sunt cele mai însemnate isprăvi ale eroului. În partea a doua a naraţiunii Alexandru apare ca un înţelept care vorbeşte în maxime. Unele variante cuprind şi câteva mici istorisiri satirice, cu intenţii moralizatoare. Condamnat la un sfârşit tragic, prevestit de prorocul Ieremia, împăratul moare otrăvit de unul dintre supuşi. Ducipal, calul său credincios, îl pedepseşte pe făptaş. Bocetului soţiei lui Alexandru, Ruxanda, prezent numai în versiunile balcanice, i s-au adăugat elemente folclorice româneşti. <span class="CharOverride-1">Alexandria</span> a lăsat urme în literatura populară orală: în oraţii de nuntă, descântece, colinde, basme, zicători şi proverbe, legende. Ecouri din <span class="CharOverride-1">Alexandria</span>, cea mai răspândită carte populară la români, se întâlnesc la cronicari, la scriitori de la începuturile literaturii noastre moderne, iar mai târziu la Dimitrie Bolintineanu, Ion Creangă, Petre Ispirescu, George Coşbuc, Octavian Goga, Ion Agârbiceanu, Mihail Sadoveanu.</p>
			<p class="Heuristica___mici"><span class="CharOverride-2">Ediţii:</span> <span class="CharOverride-1">Istoria a Alexandrului celui Mare din Machedonia şi a lui Darie din Persida împăraţilor</span>, Sibiu, 1794; [<span class="CharOverride-1">Alexandria</span>], în N. Cartojan, <span class="CharOverride-1">„Alexandria” în literatura românească. Noui contribuţii</span>, Bucureşti, 1922, <span class="CharOverride-1">82–118</span>; <span class="CharOverride-1">Alexandria</span>, ed. 2, îngr. şi pref. Dan Simonescu, Bucureşti, 1958; <span class="CharOverride-1">Alexandria. Esopia</span>, text Mihail Sadoveanu, pref. I. C. Chiţimia, Bucureşti, 1966; <span class="CharOverride-1">Alexandria ilustrată de Năstase Negrule</span>, text Mihail Sadoveanu, îngr. şi introd. Al. Duţu, Bucureşti, 1984; <span class="CharOverride-1">Alexandria</span>, în <span class="CharOverride-1">Cărţi populare</span>, îngr. Isai Cârnu, Chişinău, 1998, <span class="CharOverride-1">7–32</span>; <span class="CharOverride-1">Alexandria. Cea mai veche versiune păstrată</span>, îngr. şi introd. Florentina Zgraon, București, 2006.</p>
			<p class="Heuristica___m_RPR"><span class="CharOverride-2">Repere bibliografice:</span> B.P. Hasdeu, <span class="CharOverride-1">Cuvente den bătrâni, </span>II, Bucureşti, 1879, <span class="CharOverride-1">56–70</span>; Gaster, <span class="CharOverride-1">Lit. pop., 7–32</span>; N. Cartojan, „<span class="CharOverride-1">Alexandria” în literatura românească</span>, Bucureşti, 1910; N. Cartojan, „<span class="CharOverride-1">Alexandria” în literatura românească. </span><span class="CharOverride-1">Noui contribuţii</span>, Bucureşti, 1922, <span class="CharOverride-1">1–81</span>; Cartojan<span class="CharOverride-1">, Cărţile pop.</span>, I, <span class="CharOverride-1">213–232; </span>Cartojan,<span class="CharOverride-1"> Ist. lit.,</span> I, <span class="CharOverride-1">76–78</span>; Gabriel Ştrempel, <span class="CharOverride-1">Copişti de manuscrise româneşti până la 1800</span>, I, Bucureşti, 1959, <span class="CharOverride-1">passim</span>; <span class="CharOverride-1">Ist. lit.</span>, I, <span class="CharOverride-1">482–488</span>; Ţepelea, <span class="CharOverride-1">Studii</span>, <span class="CharOverride-1">111–125</span>; Chiţimia, <span class="CharOverride-1">Probleme</span>,<span class="CharOverride-1"> 385–402</span>; Moraru–Velculescu, <span class="CharOverride-1">Bibliografia</span>, I, partea I, <span class="CharOverride-1">55–116</span>;<span class="CharOverride-1"> Dicţ. lit. 1900</span>,<span class="CharOverride-1"> 30</span>; Dan Horia Mazilu, <span class="CharOverride-1">Traduceri în limba bulgară ale „Alexandriei” româneşti</span>, RITL, 1989, 3–4 – 1990, 1–3; Mihai Moraru, <span class="CharOverride-1">De nuptiis Mercurii et Philologiae</span>, București, 1997, <span class="CharOverride-1">60–82</span>; Alexandru Mareș, <span class="CharOverride-1">Cărți populare din secolele al XVI-lea – al XVIII-lea</span>, București, 2006, <span class="CharOverride-1">277–292</span>.  &#9;<span class="semnatura-final" lang="en-US">L.Bd.</span></p>
			<p class="Heuristica-PRIMUL"><span class="titlu-12">ALEXANDRU, Doina</span> (pseudonim al Dorinei Alexandrescu; 1.VII.1946, Galaţi), poetă, jurnalistă. Este fiica Jeanei și a lui Ion Alexandrescu. În orașul natal urmează școala elementară (1953–1960) și Liceul „Vasile Alecsandri” (1960–1965). În 1970 va absolvi secţia engleză–română a Facultăţii de Limbi Străine din Universitatea bucureşteană. Inițial profesoară de liceu, din 1971 este referent la Biblioteca Centrală de Stat, iar din 1974 translator la Arcom. Obține pașaport cu ajutorul unor rude plecate din țară și se stabilește în 1975 în Republica Federală Germania. Doi ani mai târziu, în 1977, devine redactor al departamentului românesc de la München al postului de radio Europa Liberă, unde activează nouăsprezece ani în calitate de comentator politic specializat în problemele Estului european. Acum numindu-se Doina Xifta, adoptă pseudonimul Doina Alexandru, din 1979 fiind titulara programului „Din lumea comunistă” (devenit în perioada postdecembristă „Cronica ’90 – de la totalitarism la libertate”) și din 1994 a programului „Lumea creștină”. În iunie 1995 părăseşte postul, odată cu mutarea lui la Praga. În anii studenţiei a debutat cu poezii în „Luceafărul” (1967). A colaborat, de asemenea, cu versuri la „Viaţa studenţească”. După 1989 colaborează cu poezii la unele reviste din ţară, precum „România literară” sau „Jurnalul literar”. La München a frecventat cenaclul Apoziţia, în perioada când acesta a fost condus de fondatorul său, George Ciorănescu, fără a publica însă în revista cenaclului, aşa cum nu a publicat nici în alte periodice ale exilului. </p>
			<p class="Heuristica-BASE">Volumul de versuri <span class="CharOverride-1">Niciodată liniştea</span> (1994), carte de întârziat debut editorial semnată de <span class="CharOverride-2">A.</span>, cuprinde în cele şase cicluri lirice ale sale (<span class="CharOverride-1">Memoria</span>,<span class="CharOverride-1"> Sfârşit de veac</span>,<span class="CharOverride-1"> Icoana</span>,<span class="CharOverride-1"> Destin</span>,<span class="CharOverride-1"> Hidalgo, În larg</span>) etape dintr-o posibilă evoluţie literară, sintetizând cronologic profilul ideatic al poetei, dar şi semnificative experienţe existenţiale ținând de condiţia exilului. <span class="CharOverride-1">Niciodată liniştea</span> este astfel o carte a cărţilor de poezie pe care le-a trăit şi le-ar fi putut scrie <span class="CharOverride-2">A.</span>, o „supravieţuire” ce recuperează nostalgic conştiinţa identităţii, refăcând cadrul apuselor vârste ale copilăriei, una însă dominată de chinuitoarele imagini ale comunismului: „Scoateţi din poduri, dezgropaţi din grădini/ din jurnale intime, măştile funerare/ ale clipelor trăite de ei/ cei care au sfârşit la Canal/ În Zarca Aiudului, la Reduit/ ispăşind milenii de puşcărie/ şi Mări Negre de lacrimi// Scotociţi în lăzi ferecate, în amintiri/ oricât de senile/ certificatele noastre de existenţă furată” (<span class="CharOverride-1">Atlantida)</span>. Poezia de notaţie cultivată de <span class="CharOverride-2">A.</span> e una extrem de austeră, deşi o sensibilitate uşor melodramatică transpare, nu de puţine ori, din scrisul ei. Ca jurnalistă, a publicat <span class="CharOverride-1">Confesiuni</span> (1996), carte de mărturisiri ale lui Corneliu Coposu.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Niciodată liniştea</span>, Cluj-Napoca, 1994; <span class="CharOverride-1">Confesiuni </span>(Corneliu Coposu<span class="CharOverride-1"> </span>în dialog cu Doina Alexandru), Bucureşti, 1996.</p>
			<p class="Heuristica___m_RPR"><span class="CharOverride-2">Repere bibliografice: </span>Al. Cistelecan, <span class="CharOverride-1">Nostalgie şi vitriol</span>, LCF, 1995, 19; Barbu Cioculescu, <span class="CharOverride-1">„Niciodată liniştea”</span>,<span class="CharOverride-1"> </span>JL, 1995, 21–24.&#9; <span class="semnatura-final" lang="en-US"> N.F.</span></p>
			<div class="_idGenObjectLayout-1">
				<div id="_idContainer029">
					<div id="_idContainer027" class="_idGenObjectStyleOverride-1">
						<p class="Titlu-Nume-H">ALEXANDRU, Ioan </p>
						<p class="Titlu-mic-DATE">(25.XII.1941, Topa Mică, j. Cluj – 16.IX.2000, Bonn, Germania), poet, eseist, traducător. </p>
					</div>
					<div id="_idContainer028" class="_idGenObjectStyleOverride-1">
						<img class="_idGenObjectAttribute-1" src="03_p96-209_AiAl-web-resources/image/sfwhui78325.png" alt="" />
					</div>
				</div>
			</div>
			<p class="Heuristica-PRIMUL">Fiu al Valeriei (n. Cozar) şi al lui Ioan Şandor, ţărani, <span class="CharOverride-2">A.</span> urmează anii de şcoală primară şi secundară în satul natal, unde îl are ca profesor de română pe Ilie Butoi, care îi deschide gustul pentru literatură. Între 1958 şi 1962 este elev la Şcoala Medie „G. Bariţiu” din Cluj, perioadă în care participă şi citeşte la cenaclurile literare din capitala Ardealului; îl cunoaşte, în cursul unei vizite la care participă mai mulţi scriitori tineri, printre care Liviu Petrescu, pe Lucian Blaga. Debutează în 1960, la revista „Tribuna” din Cluj, cu poezia <span class="CharOverride-1">Floarea mea</span>. În 1964 promovează primul an al Facultăţii de Filologie a Universităţii clujene, după care se transferă la Universitatea din Bucureşti. În acelaşi an debutează editorial cu volumul <span class="CharOverride-1">Cum să vă spun</span>, prefaţat de Mihai Beniuc. În 1966 este, încă de la primul număr, membru în colegiul de redacţie al revistei „Amfiteatru”, din care mai făceau parte Ion Băieşu (redactor-şef), Ana Blandiana, Adrian Păunescu, Al. Piru, Nicolae Manolescu, Andrei Şerban, Mircea Zaciu. Va mai colabora la „Luceafărul”, „România literară”, „Viaţa românească”, „Ramuri”, „Steaua”, ş.a. Se căsătoreşte cu Ulvine-Grete Spitz. În decembrie 1966 îşi schimbă numele din Ioan Şandor în Ioan Alexandru. Călătoreşte, în 1967, împreună cu Marin Sorescu şi Nicolae Manolescu, în Germania; îl vizitează, în septembrie, pe Martin Heidegger. Îşi ia licenţa în 1968 şi este reţinut asistent la Catedra Eminescu a Facultăţii de Filologie din Bucureşti. În paralel cu seminariile, în semiclandestinitate (în „podul Universităţii”), face cu studenţii interesaţi interpretări de texte biblice şi studii ebraice. Bursier al Fundaţiei Humboldt, urmează, între 1968 şi 1972, la Freiburg, Aachen şi München, studii de specializare în limbile greacă şi ebraică, precum şi în filosofie; audiază cursurile lui Martin Heidegger şi Hugo Friedrich. Face, în aceeaşi perioadă, călătorii de studii în Franţa, Grecia (la Muntele Athos), Italia, Turcia, Israel (unde se perfecţionează în cunoaşterea limbii ebraice). În timpul şederii în Germania, lectura aprofundată a operei lui Hölderlin îl apropie decisiv de cultura Greciei antice şi de poezia imnică orientală: „Hölderlin m-a însoţit în drumul meu spre Elada şi pilda lui a fost fecundă pentru mine. Experienţa cărturărească, întâlnirea cu Elada şi Orientul, pe care le-am străbătut în ceea ce socot necesar mie, egalează întrucâtva experienţa copilăriei mele sănătoase şi minunate din sat”. În 1973 îşi ia doctoratul în filologie cu teza <span class="CharOverride-1">Patria la Pindar şi Eminescu</span>, îndrumat fiind de Zoe Dumitrescu-Buşulenga. În 1974 călătoreşte în Uniunea Sovietică, la Moscova, Leningrad şi la bisericile din nordul Rusiei. Avansează la gradul de profesor la Facultatea de Filologie din Bucureşti, unde ţine, în paralel cu seminariile de literatură comparată, un curs de limbă şi civilizaţie ebraică, strângând în jurul său studenţi şi participanţi din afara facultăţii. În 1979 este ales membru al Uniunii Internaţionale de Scriitori „Die Kogge”. În decembrie 1989 devine membru al Partidului Naţional Ţărănesc Creştin Democrat; în 1990 este ales deputat, iar în 1992 senator în Parlamentul României. Activează în viaţa cetăţii până în 1994, când, în timpul unui discurs ţinut la o adunare populară cu caracter religios, suferă un accident cerebral. Urmează o lungă perioadă de boală şi spitalizare, trecută în cea mai mare parte în Germania.</p>
			<p class="Heuristica-BASE">Reprezentant al generaţiei ’60, alături de Nichita Stănescu, Marin Sorescu, Cezar Baltag, Adrian Păunescu şi Ana Blandiana, <span class="CharOverride-2">A.</span> a contribuit esenţial la înnoirea poeziei româneşti postbelice într-o perioadă în care climatul cultural era supus unor sufocante comandamente ideologice. Rezonanţele grave, profunde ale lirismului său sunt datorate îndeosebi revitalizării tradiţiei, în sensul asimilării, pe de o parte, a experienţelor poetice ale lui Eminescu şi Blaga, şi, pe de altă parte, al valorificării folclorului şi al istoriei naţionale. Devenirea în sens tradiţionalist a poeziei se produce pe fondul aprofundării formaţiei clasiciste a autorului, a cărui apropiere spirituală de Pindar – materializată, printre altele, în prima tălmăcire românească integrală a operei poetului de la Delfi (<span class="CharOverride-1">Ode</span>,<span class="CharOverride-1"> </span>I–III, 1974–1977) – conferă propriilor versuri un pronunţat caracter imnic, religios, de celebrare a divinităţii lumii printr-o rostire pe deplin conştientă de sine a logosului. Poetul se întoarce astfel la rădăcinile misiunii sale sacre, de mediator între cer şi pământ, înveşmântându-se în mantie sacerdotală şi redând cuvântului funcţia sa primordială, întemeietoare. În eseul <span class="CharOverride-1">Spiritualitate antică şi spiritualitate bizantină în poezie</span>, publicat în 1971 într-un volum colectiv ce cuprinde cuvântările mai multor poeţi europeni la un congres internaţional, <span class="CharOverride-2">A. </span>îşi explicitează crezul: „Poetul-omul-artist se regăseşte astfel slujitor al Cuvântului, şi în această vocaţie a lui a dat opere nepieritoare; el este scoica în care se aud vuietele cele mai de taină ale cosmosului, este transparenţă între vizibil şi cele nevăzute, punte-catapeteasmă ce tăinuie şi revelează între sacru şi profan, mijlocind ca diacon dialogul mereu triadic”. Volumul de debut, <span class="CharOverride-1">Cum să vă spun</span>, este dominat de o poezie vitalistă, frustă, ale cărei puternice accente expresioniste sunt transpuse într-un limbaj direct, lipsit de subtilităţi stilistice. Universul liric este cel al satului ardelean, simţit ca loc originar, în care gesturile cele mai mărunte capătă o rezonanţă cosmic-ritualică: „Într-o poiană largă am înălţat un foc/ Cum ştiu să-nalţe focuri ardelenii unii;/ Pui vreascuri piramidă, frunzare la mijloc,/ Te-aşterni apoi pe burtă şi îţi încerci plămânii.// Slănina încrestată, înfiptă în frigare,/ Ce lacom o-nveşmântă al flăcărilor rit./ Şi pâinea este moale şi cornul e cu sare/ Şi mama se-ngrijise de ceapă şi cuţit”. Adept al unei viziuni animiste, <span class="CharOverride-2">A.</span> organizează evenimentele zilnice într-o istorie sacră, ale cărei începuturi fabuloase sunt marcate de miracolul naşterii unui mânz pe câmp, sub ochii inocenţi ai copilului: „Se ridicase mânzul – întâi pe un genunchi,/ Apoi pe celălalt, pe o copită./ Şi dintr-o dată lumea din haos se-nchega/ Şi-şi părăsea pământul întâia lui clipită”. Poetul transformă mirarea existenţială a adolescentului într-un prilej de rescriere a întrebărilor fundamentale privind sensurile ascunse ale lumii, întrezărite pentru o clipă în picăturile ploii, în curcubeul fântânii sau în gheaţa izvorului: „Acum a-ngheţat./ Peste ape/ Un flux de lumini plângând l-a ţesut./ Dedesubt – izvorul ce face?/ şi cum a fost la început?”. Versurile din volumul <span class="CharOverride-1">Viaţa deocamdată</span> (1965; Premiul Uniunii Scriitorilor) continuă să contureze o mitologie lirică proprie, la fundamentul căreia sunt aşezate elemente din folclor şi din istoria naţională: „Eu cred – afirma autorul într-un interviu – în ceea ce au crezut păstorul din <span class="CharOverride-1">Mioriţa</span> şi Manole, Dosoftei şi Eminescu, Coşbuc şi cronicarii. Cred în ceea ce crede crinul, care are curajul să scânteieze în mijlocul nopţii, deşi nu-l vede nimeni, niciodată”. Se celebrează miracolul existenţei de fiecare zi într-o explozie de vitalitate prin care poetul, asemenea taurului sălbatic, cu privirea aţâţată şi nervii încordaţi, intră într-o luptă hotărâtoare cu viaţa: „Într-o zi unul va fi doborât dintre noi,/ Marea mi-e martor că n-am de gând,/ Oricât m-aş strădui cu pieptul printre pietre antice,/ Să-mi asigur victoria/ Prin nici un fel de vicleşug”. Gândul obsesiv al efemerităţii vieţii naşte năzuinţa unei trăiri frenetice, tumultuoase, chiar dacă minată de conştiinţa fragmentarului, în care doar arta pare a fi scut de apărare şi cale spre nemurire. Odată cu <span class="CharOverride-1">Infernul discutabil </span>(1966), lirica lui <span class="CharOverride-2">A.</span> dobândeşte semnele din ce în ce mai evidente ale unei nelinişti existenţiale fundamentale: evenimentele şi lucrurile, binevoitoare până atunci, îşi dezvăluie o altă faţă, întunecată şi fioroasă, pe care poetul o contemplă cu mirare şi spaimă. Una dintre imaginile-simbol recurente este seceta, ca în acest tablou antisămănătorist: „Pregătesc femeile mân&#173;ca&#173;rea de amiază;/ o fierb cu plămânii şi o-năcresc cu sudoare./ Zeama de cartofi cu zăr de oaie,/ o bucă de porc clocoteşte-ntr-o oală albastră./ Oasele scârţâie-holdă pe deal,/ ulii pândesc puii de sub cloşte,/ Caşii în plase de cânepă se coc pe-acoperişe,/ Iulie, gol, puturos, se scaldă-n toate fântânile”. La intrarea în infernul sugerat de peisajul dezolant al vegetaţiei arse, avertismentul dantesc al lipsei de speranţă este înlocuit cu îndemnul de a fi credincios până la capăt unicităţii existenţei, de a înfrunta destinul: „Eu fac ceva ce mi se pare mai aproape de moarte decât de eroare, de viaţa omului decât de limbajul lui care poate fi uneori o trădare a faptelor”. Omul trebuie să fie un Oedip etern, mistuit de patosul conştiinţei, orgolios în actul său până la <span class="CharOverride-1">hybris</span>: „Vieţii îndemn de adio i-aş da/ De-ar fi să îţi ucizi nu tatăl/ ci propria ta ţeastă zdrobind-o zi cu zi/ Sau fiicei tale-n pântec să-i otrăveşti odorul,/ Tot să te naşti, pentru a fi, a fi./ Chiar dacă drumul duce nicăieri,/ Chiar de nu-i drum ci numai o eroare./ Eroarea însăşi e un ce nebun/ Cum vina mea mi-e stranie onoare”. Cerbicia este înfrântă însă, ca în mitologia creştină, de blestemul neîndurător al muncii pe un pământ din ce în ce mai sterp: „Câte rânduri de viţă n-au îmbrăcat dealul/ din miile de neamuri,/ şi toate s-au uscat pe rând./ Pământul e cu râie-n rădăcină/ şi vasele oricărei vieţi/ ce-şi suge traiul din răceala lui/ se-năduşă de la o vreme”. Poetul simte acut povara insuportabilă a vinei originare, reluând episoade biblice şi elemente ale mitologiei greceşti într-un stil de o indiscutabilă maturitate culturală şi stilistică. <span class="CharOverride-2">A.</span> străbate astfel, într-o obsesie a originarului, o cale multimilenară a poeziei, până dincolo de cuvântul înşelător împerecheat în metafora care deformează realul, căutând viziunea, revelaţia profetică. Veşnica dubitaţie existenţială argheziană între credinţă şi tăgadă este reluată într-un mod precreştin, în sensul înţelegerii pastorale a cosmosului, prefigurând astfel o cale de ieşire din infern: „Iov trecea în lumea cealaltă fără pic de regret,/ fără pic de ştiinţă,/ aşa cum s-au născut şi au murit morţii/ înainte de a se naşte Dumnezeu”. Aparent paradoxal, în această dificultate de realizare a ceremoniei, a ritualului, pe care au acuzat-o unii comentatori, îşi află originalitatea poezia lui <span class="CharOverride-2">A.</span>, care reuşeşte altceva decât mesianismul politic al lui Goga ori căinarea pesimistă a lui Arghezi, ori chiar inadecvarea sistematică a lui Blaga. Nutrit cu expresia unor experienţe-limită, de la Pindar, Roman Melodul, San Juan de la Cruz, la Hölderlin, Rilke, Eminescu, folclor ritualic şi texte ezoterice, poetul român năzuieşte cu obstinaţie spre ţelul său: „Nu se poate ca omul, spune el, aceste mâini, aceşti prieteni, aceşti poeţi, aceste clopote, acest neam, aceşti părinţi, aceste maici, aceste drumuri, aceste lumini să n-aibă o destinaţie. Nu se poate ca totul să fie o iluzie, iar dacă toate acestea sunt o iluzie, înseamnă că iluzia însăşi este calea şi adevărul”. O temă iniţial obsedantă, cea a deşertăciunii – de sorginte biblică, dar şi cu imagini din eminescianul <span class="CharOverride-1">Memento mori –</span>, este convertită cu timpul din apatie şi insensibilitate în exaltarea sublimului conştiinţei în sens pascalian – „trestie bătută de vânt”; poetul crede în iubirea care „apropie ceea ce spiritul nu cutează” şi, mai presus de orice, trudeşte răbdător şi tenace ca, prin poezie, cuvântul să-şi redobândească funcţia creatoare şi să-i redea omului demnitatea şi libertatea. Volumul <span class="CharOverride-1">Vămile Pustiei</span> (1969), dedicat lui Dumitru Stăniloae, mentorul său spiritual, şi purtând drept motto un citat din Hölderlin, reprezintă momentul cel mai însemnat al devenirii poetice a lui <span class="CharOverride-2">A.</span>: întruchipare lirică a unui moment de profundă criză existenţială, cartea figurează drumul mistic al sufletului de la rătăcire şi ignoranţă la cunoaşterea desăvârşită, de la întunericul existenţei comune la lumina harului, de la neştiinţă la revelaţie. Pentru a-l străbate, poetul se îmbarcă ritualic pe o corabie simbolică, a cărei venire neaşteptată marchează începutul marii călătorii mistice a sufletului în căutarea propriei identităţi: „Nu oricând se poate vorbi despre corăbii/ Trebuie să te afli în faţa unei mari călătorii/ De mult aşteptată, de mult pregătită cumva,/ O călătorie fără de care nu se mai poate,/ Marea călătorie, marele tău drum./ De mic te aduni şi creşti pentru el/ Îţi aşezi toate obiectele şi nădejdile,/ Toate dorurile şi puterile în acel drum/ În acea corabie care iată că-ntr-o bună zi/ Se-arată de neînchipuit în faţa ta”. Într-un limbaj în care „expresionismul ţărănesc” al poetului (Eugen Simion) dobândeşte accente profetice, rostirea tinzând spre uscăciunea tendenţioasă a formulării biblice, <span class="CharOverride-2">A.</span> descrie ţinuturile străbătute ca pe nişte „vămi ale Pustiei” („Înaintez? Opritu-m-am? Sunt singur absolut/ Începe-ascensiunea mea prin vămile văzduhului”), pe care numai Poetul are tăria şi determinarea să le străbată, în virtutea unor afinităţi esenţiale: „Poetul şi Pustia, pururea fraţi/ Porniţi în căutare prin Pustie/ Maica lor e Pustia şi ei sunt îmbarcaţi/ Pe-o navă-mpotmolită în Pustie”. Ţinut mistic în care începutul lumii coincide cu sfârşitul ei, Pustia este, în viziunea poetică a lui <span class="CharOverride-2">A.</span>, o heterotopie în care coexistă, în mod paradoxal, eternitatea şi devenirea, transcendenţa şi ima&#173;nenţa, căderea şi împlinirea: „În Pustie totul stă, în Pustie/ Totul devine. Nu există început şi sfârşit./ Pustia e goală cum a fost începutul. /[…] Cine are Pustia e mort,/ Cine n-o are-i steril/ Dumnezeule, Dumnezeule, de ce părăsit-ai/ În deşert singurul tău copil?”. Repere ale purificării prin suferinţă, vămile pustiei sunt pietrele de hotar ale ascensiunii pe <span class="CharOverride-1">via dolorosa</span> – calea pe care Iisus şi-a purtat crucea. Odată depăşită însă, suferinţa supraomenească lasă locul bucuriei mistice a împlinirii absolute: „De ce te iubesc într-a&#173;tâta! De ce nu mai/ Am pace decât în preajma ta! Faţa mea/ E numai os şi lumină contemplându-ţi/ Necuprinsurile. De ce n-ai fi-n mine însumi/ Clădit cu ce-aş tânji după tine?/ Cu cât sunt mai singur cu-atât ţi-aud/ Mai limpezi poruncile şi-alerg smintit/ Să le împlinesc. M-am uscat ca pielea/ Întinsă la fum de când aştept să te înduri/ Eşti întunecatul acela străin cu corăbii de foc/ Pornit pe bietele mele pâraie. Încăperea mea-i/ Strâmbă, abia-i loc pentru un mormânt/ şi tu ameninţi să primesc omenirea”. Adoptând programatic imagi&#173;nea poetului-profet în anii ’70–’80, <span class="CharOverride-2">A.</span> îşi face cunoscută prezenţa şi printr-un ciclu de poeme intitulate generic <span class="CharOverride-1">Imne</span>: <span class="CharOverride-1">Imnele Transilvaniei</span> (1976), <span class="CharOverride-1">Imnele Moldovei</span> (1980), <span class="CharOverride-1">Imnele Ţării Româneşti</span> (1981), <span class="CharOverride-1">Imnele Putnei </span>(1985), <span class="CharOverride-1">Imnele Maramureşului </span>(1988). Seria este deschisă însă de <span class="CharOverride-1">Imnele bucuriei</span> (1973), unde variaţiunile pe teme biblice sunt integrate într-o viziune totală, cu originea în pastoralitate, iar universul poetic este lărgit până la semnificaţii istorico-naţionale şi mitice – mirii Maramureşului, Moldova liturgică, Argeşul Meşterului Manole, cortul divin al Carpaţilor. Un poem ca <span class="CharOverride-1">Imnul lui Ioan de lemn – </span>„groparul/ şi premergătorul cel mai vestit dintre/ Profeţii locului” – porneşte din tradiţia portretistică a lui Goga, dar tonul de romanţă desuetă este înălţat în albastrul cel mai pur şi amplificat polifonic într-o cutremurătoare elegie care se transformă pe nesimţite în grea lamentaţie şi celebrare metafizică: „Spânzurătoare de lemn, cumpănă cruce/ Pe cerul fântânilor atârna el c-un braţ/ Unul adus pe piept şi celălalt şters,/ Candelă luminând ceara mormintelor”. Timpul s-a fixat într-un ciclu etern: „şi pruncii cresc/ şi iarăşi este toamnă peste lume/ şi unii sunt şi alţii au pierit/ şi unii par vestiţi şi unii-s fără nume// Rusalii, Bobotează, ouatul către Paşti/ şi Maica Domnului în plină vară/ Holdele-s coapte, secerători puţini/ Viaţa noastră, ţară milenară”. Poetul a devenit „Marele Preot al sfintelor cuvinte”, sorbind din „marile izvoare”, întreţinând cultul graiului în „templul care se lărgeşte şi iată a cuprins/ Pământ şi cer şi veac şi cimitire”. Cântecul său este în acelaşi timp porunca vremii şi descântecul iniţiatic al reînvierii eterne: „Ceea ce ştim şi am văzut/ Sunt strâns de gât de nu voi spune/ şi mărturia mea va fi/ Că cel ce este veşnic va rămâne./ Iată cum toate se-nnoiesc/ Grai şi părinţi şi neam şi ţară/ O holdă moartă pusă-ntr-un sicriu/ Din piramidă-ncepe să răsară”. Uneori aceste lungi cicluri de poeme închinate Transilvaniei, Moldovei, Ţării Româneşti, Maramureşului, locurilor celebre şi eroilor naţionali, ca şi unor sate neştiute şi unor oameni anonimi, capătă un ton de predică, au un stil oral prolix şi o retorică tumultuoasă convenţională, sugerând un fel de „neosămănătorism antropologic şi etnografic” (I. Negoiţescu). Dar când, purificat în asceza gândului întors în sine, aprins de lumina adevărului transcendent, poetul indică drumul mântuirii eliberatoare de propria individualitate inconstantă şi efemeră, îndemnul său este profetic imperativ, de o adâncă semnificaţie existenţială, de o înţelepciune originară şi etern valabilă: „Eu sunt făcut numai din ochi/ Io am Lumină, veşnică vedere.// Toate sunt strânse în acest vas de foc/ şi toate au viaţă dintr-o dată/ Cu veşnicia-s nevoit să văd/ Fiece clipă blestemată”.</p>
			<p class="Heuristica_CITAT">Ioan Alexandru este un poet din tagma aleasă a Sfântului Francisc coborât pe colinele Transilvaniei, în preajma Apusenilor, un poet al universului mic și al luminii (simbol multiplu), al colinelor (spațiul geografic predilect), un admirabil, fin miniaturist, poet al naturii, cu preferință pentru viziunile crepusculare, un tradiționalist încăpățânat, care voiește să reabiliteze temele majore ale gândirii și ale imaginației tradiționale (și reușește), după ce i-a citit pe Blaga și pe Hölderlin, în fine, Ioan Alexandru este un expresionist rural bogomilic de prim ordin al generației lui – bogată în poeți, chiar în mari poeți – și el însuși este, în unele poeme ale sale, un mare liric recuperator, animat, ca Heliade-Rădulescu, de un sfânt nesațiu, decis să îmbrățișeze universul și ceea ce există dincolo de el <span class="CharOverride-4">(oștile cerești) </span>în versuri ce curg nestingherite, în ample imne profetice. </p>
			<p class="Heuristica_CITAT_semnat">Eugen Simion</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Cum să vă spun</span>, pref. Mihai Beniuc, Bucureşti, 1964; <span class="CharOverride-1">Viaţa deocamdată</span>, Bucureşti, 1965; <span class="CharOverride-1">Infernul discutabil</span>, Bucureşti, 1966; <span class="CharOverride-1">Vină</span>, Bucureşti, 1967; <span class="CharOverride-1">Vămile Pustiei</span>, Bucureşti, 1969; <span class="CharOverride-1">Poeme</span>, Bucureşti, 1970; <span class="CharOverride-1">Imnele bucuriei</span>, Bucureşti, 1973; <span class="CharOverride-1">Imne (1964–1973)</span>, Bucureşti, 1975; <span class="CharOverride-1">Imnele Transilvaniei</span>, Bucureşti, 1976; <span class="CharOverride-1">Imne</span>, pref. Zoe Dumitrescu-Buşulenga, Bucureşti, 1977; <span class="CharOverride-1">Iubirea de patrie. Jurnal de poet</span>, vol. I, Cluj-Napoca, 1978, vol. II, Bucureşti, 1985; <span class="CharOverride-1">Imnele Moldovei</span>, Bucureşti, 1980; <span class="CharOverride-1">Imnele Ţării Româneşti</span>, Bucureşti, 1981; <span class="CharOverride-1">Pământ transfigurat</span>, pref. Zoe Dumitrescu-Buşulenga, Bucureşti, 1982; <span class="CharOverride-1">Imnele iubirii</span>, Bucureşti, 1983; <span class="CharOverride-1">Imnele Putnei</span>, Bucureşti, 1985; <span class="CharOverride-1">Imnele Maramureşului</span>, Bucureşti, 1988; <span class="CharOverride-1">Bat clopotele în Ardeal</span>, Bucureşti, 1991; <span class="CharOverride-1">Căderea zidurilor Ierihonului sau Adevărul despre Revoluţie</span>, Vălenii de Munte, 1993; <span class="CharOverride-1">Amintirea poetului,</span> îngr. Ion Cocora, pref. Aurel Rău, Bucureşti, 2003. <span class="CharOverride-2">Traduceri:</span> Pindar, <span class="CharOverride-1">Ode,</span> I–III, îngr. şi introd. Mihai Nasta, postfaţa trad., Bucureşti, 1974–1977; Rainer Maria Rilke, <span class="CharOverride-1">Scrisori către un tânăr poet</span>, postfaţă Andrei A. Lillin, Bucureşti, 1977 (în colaborare cu Ulvine Alexandru); <span class="CharOverride-1">Cântarea Cântărilor</span>, îngr. şi introd. trad., pref. Zoe Dumitrescu-Buşulenga, Bucureşti, 1977.</p>
			<p class="Heuristica___m_RPR"><span class="CharOverride-2">Repere bibliografice:</span> Simion, <span class="CharOverride-1">Orientări</span>,<span class="CharOverride-1"> 189–195</span>; Felea, <span class="CharOverride-1">Reflexii</span>,<span class="CharOverride-1"> 107–115</span>;<span class="CharOverride-1"> </span>Regman, <span class="CharOverride-1">Cronicari</span>,<span class="CharOverride-1"> 66–74</span>; Constantin, <span class="CharOverride-1">Despre poeţi</span>,<span class="CharOverride-1"> 156–160</span>;<span class="CharOverride-1"> </span>Niţescu, <span class="CharOverride-1">Scylla</span>,<span class="CharOverride-1"> 130–148</span>;<span class="CharOverride-1"> </span>Grigurcu, <span class="CharOverride-1">Teritoriu</span>,<span class="CharOverride-1"> 158–169</span>; Caraion, <span class="CharOverride-1">Duelul</span>,<span class="CharOverride-1"> 7–13</span>; Pop, <span class="CharOverride-1">Poezia</span>,<span class="CharOverride-1"> 189–221</span>; Poantă, <span class="CharOverride-1">Modalităţi</span>,<span class="CharOverride-1"> 106–115</span>;<span class="CharOverride-1"> </span>Streinu, <span class="CharOverride-1">Pagini</span>, III, <span class="CharOverride-1">49–51</span>; Felea, <span class="CharOverride-1">Secţiuni</span>,<span class="CharOverride-1"> 107–113</span>; Barbu, <span class="CharOverride-1">O ist.</span>,<span class="CharOverride-1"> </span>I, <span class="CharOverride-1">276-294</span>; Mincu, <span class="CharOverride-1">Poezie, 93–105</span>;<span class="CharOverride-1"> </span>Piru, <span class="CharOverride-1">Poezia</span>, II, <span class="CharOverride-1">358–369</span>;<span class="CharOverride-1"> </span>Laurenţiu, <span class="CharOverride-1">Eseuri</span>,<span class="CharOverride-1"> 11–19</span>;<span class="CharOverride-1"> </span>Niţescu, <span class="CharOverride-1">Poeţi</span>,<span class="CharOverride-1"> 140–158</span>;<span class="CharOverride-1"> </span>Iorgulescu<span class="CharOverride-1">, Scriitori</span>,<span class="CharOverride-1"> </span><span class="CharOverride-1">18–23</span>;<span class="CharOverride-1"> </span>Simion, <span class="CharOverride-1">Scriitori</span>, I (1978), <span class="CharOverride-1">226–233</span>; Poantă, <span class="CharOverride-1">Radiografii</span>, I, <span class="CharOverride-1">217–222</span>,<span class="CharOverride-1"> </span>II, <span class="CharOverride-1">12–16</span>;<span class="CharOverride-1"> </span>Regman, <span class="CharOverride-1">Explorări</span>,<span class="CharOverride-1"> 133–147</span>;<span class="CharOverride-1"> </span>Grigurcu, <span class="CharOverride-1">Poeţi</span>,<span class="CharOverride-1"> 177–187</span>;<span class="CharOverride-1"> </span>Crohmălniceanu, <span class="CharOverride-1">Pâinea noastră</span>,<span class="CharOverride-1"> 105–111</span>;<span class="CharOverride-1"> </span>Iorgulescu, <span class="CharOverride-1">Ceara</span>,<span class="CharOverride-1"> 158–166</span>;<span class="CharOverride-1"> </span>Stănescu, <span class="CharOverride-1">Jurnal</span>, II, <span class="CharOverride-1">79–85</span>; Negrici, <span class="CharOverride-1">Introducere</span>,<span class="CharOverride-1"> 64–76</span>; Grigurcu, <span class="CharOverride-1">Existenţa</span>,<span class="CharOverride-1"> 242–249</span>; Ştefănescu, <span class="CharOverride-1">Prim-plan</span>,<span class="CharOverride-1"> 291–301</span>;<span class="CharOverride-1"> </span>Cistelecan, <span class="CharOverride-1">Poezie</span>,<span class="CharOverride-1"> 167–171</span>;<span class="CharOverride-1"> </span>Emil Şimăndan, <span class="CharOverride-1">Dialoguri cu Ioan Alexandru</span>, Arad, 1993; Negoiţescu, <span class="CharOverride-1">Scriitori contemporani</span>,<span class="CharOverride-1"> 14–21</span>;<span class="CharOverride-1"> </span>Constantin, <span class="CharOverride-1">Complicitatea</span>,<span class="CharOverride-1"> 173–177</span>; Pop, <span class="CharOverride-1">Pagini</span>,<span class="CharOverride-1"> 97–102</span>; <span class="CharOverride-1">Dicţ. analitic</span>, II, <span class="CharOverride-1">153–155</span>,<span class="CharOverride-1"> 161–163</span>, IV, <span class="CharOverride-1">345–346</span>,<span class="CharOverride-1"> 379–381</span>;<span class="CharOverride-1"> Dicţ. esenţial</span>,<span class="CharOverride-1"> 24–26</span>; Manolescu, <span class="CharOverride-1">Lista</span>, I, <span class="CharOverride-1">244–262</span>;<span class="CharOverride-1"> </span>Ion Bălu, <span class="CharOverride-1">Ioan Alexandru</span>,<span class="CharOverride-1"> </span>Braşov, 2002; Ciopraga, <span class="CharOverride-1">Partituri</span>, <span class="CharOverride-1">83–95</span>;<span class="CharOverride-1"> </span>Ştefănescu, <span class="CharOverride-1">Istoria</span>, <span class="CharOverride-1">483–490</span>;<span class="CharOverride-1"> </span>Holban, <span class="CharOverride-1">Ist. lit.</span>, I, <span class="CharOverride-1">47–53</span>;<span class="CharOverride-1"> </span>Manolescu, <span class="CharOverride-1">Istoria</span>, <span class="CharOverride-1">1040–1046</span>; Popa, <span class="CharOverride-1">Ist. lit.</span>, II, <span class="CharOverride-1">281–286</span>. &#9;<span class="semnatura-final" lang="en-US">M.D., L.H. </span></p>
			<p class="Heuristica-PRIMUL"><span class="titlu-12">ALEXANDRU, Oltea</span><span class="CharOverride-2"> </span>(22.VI.1930, Cernăuţi – 28.VII.1991, Bucureşti), prozatoare. Este fiica Ştefaniei Alexandru (n. Hotinceanu), învăţătoare, și a avocatului Emil Epureanu, prieten cu Mihail Ralea şi cu Ionel Teodoreanu; a fost căsătorită cu Traian Filip. Urmează cursurile primare, gimnaziale şi liceale la Bucureşti, tot aici în 1948 intrând la Facultatea de Filologie, pe care a absolvit-o în 1952. Debutează în presă cu un reportaj de la Bumbeşti-Livezeni, <span class="CharOverride-1">Bucuria muncii</span>. A lucrat ca redactor la revistele „Femeia” şi „Căminul” (1948–1950), apoi, mai bine de două decenii, la „Săteanca”. Prima ei carte, romanul <span class="CharOverride-1">Racul, </span>apare târziu, în 1970. </p>
			<p class="Heuristica-BASE">Temele prozei semnate de <span class="CharOverride-2">A.</span> – solitudinea, bătrâneţea, culpa morală, spaţiul închis, feminitatea ratată social, dar împlinită din unghiul unei trăiri meditative – conferă acestei arii, limitată în aparenţă, o anume profunzime a sondării psihologice. Componentele realului, fără să fie pretexte analitice, potenţează totuşi notaţia caracterologică pe linia detectării unui nucleu dilematic al fiinţei. Tehnica de creare a psihologiilor compozite, speculate lucid, fără tentaţia abisalului, dar convingător la nivelul ansamblului comportamental, suferă din pricina manierei monocorde. Strict vorbind, romanul <span class="CharOverride-1">Racul</span> este urmărirea unui proces de conştiinţă: tatăl moare, fiul îi regândeşte existenţa, presupunând o crimă şi identificând ipotetic asasinul, rând pe rând, în douăsprezece personaje, toate cu o vină potenţială. Chiar dacă este sugerată ipoteza sinuciderii, misterul întreţine atmosfera de anchetă existenţială. Firea slabă a protagonistului, complexul patern care îl face să complice până şi psihologiile lineare, lipsa unor coordonate care să ridice nivelul epicii la ideea majoră conţinută doar virtual de fapte sunt elemente care, în ciuda reuşitei de atmosferă a cărţii, dizolvă în cele din urmă tensiunea analitică. După <span class="CharOverride-1">Macii din preajma nopții</span> (1973), roman compus la persoana a doua, prin <span class="CharOverride-1">Veghea bătrânei doamne Gall</span> (1973) raportul dintre tehnica psihologică (rememorarea, indefinitul reacţiilor, solitudinea chinuitoare şi, din nou, complexul vinei) şi cea narativă (cadru cu totul formal) se precizează în favoarea celei dintâi. Bătrâna doamnă (realitate sau numai ficţiune) devine o prezenţă obsedantă pentru personajul narator. Într-un proces desfăşurat cu hipnotică lentoare, se clarifică o existenţă vinovată. <span class="CharOverride-1">Casa Emilianei</span> (1975), deşi operează cu aceleaşi motive, se construieşte nu monovalent, ca până acum, fiind, pe de o parte, o însumare de procese de conştiinţă şi, pe de alta, un cumul de singurătăţi fals comunitare. Personajele navighează în derivă unele pe lângă altele, unite doar sub fascinaţia unicului personaj pur al cărţii (Maria) şi prin forţa de caracter a bătrânei Emiliana. Restrângând iarăşi cazuistica, <span class="CharOverride-1">„Niciodată toamna…”</span> (1977), tot roman al unei bătrâne, dă seama de riscurile tehnicii narative a autoarei. Cu o mare doză de artificial, textul e realizat mai mult la nivelul liric al motivului (solitudinea bătrâneţii). Simţind parcă pericolul autopastişei, <span class="CharOverride-2">A.</span> inaugurează prin <span class="CharOverride-1">Sertarul cu medalii</span> (I, 1979) un roman de familie (cu note autobiografice), unde accentului psihologizant i se adaugă respiraţia epică a dimensiunii istorice. Este vorba de familia bucovineană de la finele veacului XIX şi începutul de secol XX. La un prim nivel de lectură, cartea este o nouă sumă de psihologii individuale, însă în profunzime ea este o reconstituire a unui destin colectiv.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Racul</span>, Bucureşti, 1970; <span class="CharOverride-1">Macii din preajma nopții</span>, București, 1973; <span class="CharOverride-1">Veghea bătrânei doamne Gall</span>, Bucureşti, 1973; <span class="CharOverride-1">Casa Emilianei</span>, Bucureşti, 1975; <span class="CharOverride-1">„Niciodată toamna…”</span>, Bucureşti, 1977; <span class="CharOverride-1">Sertarul cu medalii</span>, vol. I: <span class="CharOverride-1">Vama arsă</span>, Bucureşti, 1979; <span class="CharOverride-1">Cărarea cea îngustă</span>, Bucureşti, 1983.</p>
			<p class="Heuristica___m_RPR"><span class="CharOverride-2">Repere bibliografice:</span> Mircea Iorgulescu, [<span class="CharOverride-1">Oltea Alexandru</span>], RL, 1970, 35, LCF, 1973, 19, 1974, 7; Dana Dumitriu, [<span class="CharOverride-1">Oltea Alexandru</span>], ARG, 1973, 6, RL, 1980, 12, 1984, 15; Cristea, <span class="CharOverride-1">Domeniul</span>,<span class="CharOverride-1"> 291–296</span>; Silvia Urdea, <span class="CharOverride-1">„Casa Emilianei”</span>,<span class="CharOverride-1"> </span>VTRA, 1976, 6; Titel, <span class="CharOverride-1">Pasiunea</span>,<span class="CharOverride-1"> 133–135</span>; Liviu Petrescu, Între epos şi poveste, ST, 1979, 10; Condurache, <span class="CharOverride-1">Portret</span>, <span class="CharOverride-1">146–148</span>; Cosma, <span class="CharOverride-1">Romanul</span>, I, <span class="CharOverride-1">234–235</span>; <span class="CharOverride-1">Dicţ. scriit. rom.</span>, I, <span class="CharOverride-1">51–53</span>; Popa, <span class="CharOverride-1">Ist. lit.</span>, II, <span class="CharOverride-1">787</span>. &#9;<span class="semnatura-final" lang="en-US">D.C.M.</span></p>
			<p class="Heuristica-PRIMUL"><span class="titlu-12">ALEXANDRU, Radu F. </span>(12.VII.1943, Bucureşti), dramaturg, prozator. Este fiul Irenei (n. Grosfeld) şi al lui Isidor Feldman, funcţionar; prenumele la naştere: Radu Alexandru. Şi-a făcut studiile liceale în Bucureşti, la „Gh. Lazăr” şi „Dimitrie Cantemir” (1956–1960). Este absolvent al Facultăţii de Mate&#173;matică (1965) şi al celei de Filosofie (1974) din cadrul Universităţii bucureştene. De asemenea, a urmat cursul postuniversitar de regie teatru al Institutului de Artă Teatrală şi Cine&#173;matografică „I.L. Caragiale” (1983), dându-şi doc&#173;toratul în comunicare audiovizuală (2010). Pro&#173;fesor de matematică (1965–1970), este apoi redactor la revista „Cutezătorii” şi la Animafilm, profesor asociat la Universitatea de Artă Teatrală şi Cinema&#173;tografică „I.L. Caragiale”. Din 1996 până în 2012 a fost senator în Parlamentul României. A debutat cu proză în 1967 la „Gazeta literară”. A mai colaborat la „Luceafărul”, „România literară”, „Teatru”, „Cinema”, „Observator cultural” ş.a. În 1974 i s-a jucat prima piesă, <span class="CharOverride-1">Umbrele zilei</span>,<span class="CharOverride-1"> </span>pe scena Teatrului „Victor Ion Popa” din Bârlad. A scris şi scenarii de film: <span class="CharOverride-1">La capătul liniei</span>,<span class="CharOverride-1"> Omul zilei</span>,<span class="CharOverride-1"> Damen tango</span>, <span class="CharOverride-1">Şarada</span> ş.a. I s-a acordat Premiul Uniunii Scriitorilor pentru piesa <span class="CharOverride-1">Nimic despre Hamlet </span>(1995); de asemenea, a fost distins cu Premiul Asociaţiei Scriitorilor din Bucureşti (1979, 2000, 2011).</p>
			<p class="Heuristica-BASE">Unicul volum de proză al lui <span class="CharOverride-2">A.</span>, <span class="CharOverride-1">Cu faţa spre ceilalţi </span>(1971), cuprinde schiţe şi povestiri al căror stil alert mizează pe surprinderea amănuntului semnificativ în banalitatea situaţiilor cotidiene. Personajele sunt creionate din câteva gesturi şi vorbe definitorii (precum beţivul din M<span class="CharOverride-1">ozaic, </span>care repetă obsedant aceeaşi propoziţie), într-o proză construită din fragmente de dialog juxtapuse apa&#173;rent la întâmplare (<span class="CharOverride-1">Meandre</span>), urmând capriciile unei inteligenţe ludice. Ca dramaturg, <span class="CharOverride-2">A. </span>este interesat îndeosebi de situaţiile-limită: refăcând, din unghi moral, procesul celor care au intrat în puşcăriile comuniste fără a fi vinovaţi (<span class="CharOverride-1">Mansarda</span>,<span class="CharOverride-1"> </span>1980) sau prezentând drama unor tineri condamnaţi la moarte pentru sabotaj (<span class="CharOverride-1">O şansă pentru fiecare</span>,<span class="CharOverride-1"> </span>1980), autorul explorează psihologia unor personaje care acţionează în confruntări fără ieşire. <span class="CharOverride-1">Mlaştina </span>(1992) abordează complexitatea condiţiei umane din perspectiva unui act care nu a încetat să fascineze, în ultimul veac şi mai bine, atât ştiinţa psihologiei, cât şi gândirea filosofică: sinuciderea. Deşi au nume, personajele apar în textul dramatic drept El şi Ea, subliniind astfel caracterul generic al dezbaterii. Dialogul este permanent întrerupt de intervenţia unor „umbre” – în fapt, gânduri ale personajului care se confesează, prea tainice şi apăsătoare pentru a putea fi articulate. Piesa reflectă, în oglinzile paralele ale discursului „obiectiv” al medicului psihiatru şi al aceluia „subiectiv” al pacientului, stranietatea, caracterul de neexplicat al sinuciderii: internat într-un spital de boli nervoase în urma unei false tentative de a-şi curma viaţa – o farsă menită, în opinia sa, să-i acorde un răgaz de linişte după ani de muncă istovitoare într-o uzină –, inginerul Ducu Câmpeanu sfârşeşte prin a se sinucide cu adevărat. <span class="CharOverride-1">Nimic despre Hamlet</span> aduce în scenă „realitatea lichidă” a perioadei de tranziţie de după 1989, în care democraţia şi libertatea individuală, lipsite de susţinerea unui sistem statal meritocratic, transformă societatea românească într-o pastă tulbure şi amorfă, ai cărei reprezentanţi – un grup de dramaturgi invitaţi să scrie un scenariu radiofonic la iniţiativa BBC-ului – ajung la conştiinţa dureroasă a propriei inutilităţi, sterilităţi şi incapacităţi de adaptare, proiectate, în varianta de scenariu propusă de Paul, unul dintre protagonişti, într-o profesiune de credinţă de-a dreptul nihilistă. <span class="CharOverride-1">Gertrude </span>(din volumul <span class="CharOverride-1">Teatru </span>7, 2012) este o meditaţie asupra semnificaţiilor inepuizabile ale creaţiei shakespeariene, în cadrul unui „scenariu” care amestecă firele narative şi rescrie scenele din <span class="CharOverride-1">Hamlet</span> într-o tentativă postmodernă de a pune în lumină semnificaţiile operei nu prin reducţie metodică şi explicitare, ci prin adiţionare, suprapunere şi multiplicare: astfel, Polonius nu este doborât de pumnalul lui Hamlet, ci se călugăreşte, fiind apoi ucis de Claudius, Hamlet îi propune Ofeliei să se sinucidă împreună, Ofelia îl interoghează pe tatăl ei cu privire la condiţiile suspecte ale morţii fostului rege, Hamlet face cerere de exhumare a cadavrului pentru necropsie, iar vorbele acuzatoare ale duhului dublează în chip de ecou discursul lui Claudius.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Cu faţa spre ceilalţi</span>, Bucureşti, 1971; <span class="CharOverride-1">Reîntâlnirea</span>, Bucureşti, 1977; <span class="CharOverride-1">Ultima şansă</span>, Bucureşti, 1979; <span class="CharOverride-1">Buna zi de mâine</span>, Bucureşti, 1980; <span class="CharOverride-1">O şansă pentru fiecare</span>, Bucureşti, 1980; <span class="CharOverride-1">La capătul liniei</span>, Bucureşti, 1981; <span class="CharOverride-1">Magdaleno!... Magdaleno!!...</span>,<span class="CharOverride-1"> </span>Bucureşti, 1982; <span class="CharOverride-1">Candidul</span>, Bucureşti, 1983; <span class="CharOverride-1">Punct. Şi de la capăt</span>, Bucureşti, 1986; <span class="CharOverride-1">„Cel care trebuie să vină” sau „Câţi bărbaţi încăpem în casa asta, Maria?”</span>, Bucureşti, 1986; <span class="CharOverride-1">Cei care plătesc cu viaţa</span>, Bucureşti, 1987; <span class="CharOverride-1">Mlaştina</span>, Bucureşti, 1992; <span class="CharOverride-1">Nimic despre Hamlet</span>, Bucureşti, 1995; <span class="CharOverride-1">Gimnastica de dimineaţă</span>, Bucureşti, 2000; <span class="CharOverride-1">Poveste despre tatăl meu</span>, pref. Radu Beligan, Bucureşti, 2006; <span class="CharOverride-1">Tsunami</span>, Bucureşti, 2008; <span class="CharOverride-1">Teatru 7</span>, Bucureşti, 2012.</p>
			<p class="Heuristica___m_RPR"><span class="CharOverride-2">Repere bibliografice: </span>Iorgulescu, <span class="CharOverride-1">Scriitori</span>,<span class="CharOverride-1"> 176; </span>Mircea Iorgulescu, <span class="CharOverride-1">Viziune morală</span>, RL, 1981, 3; Mirodan, <span class="CharOverride-1">Dicţionar</span>, I, <span class="CharOverride-1">39–40</span>; Romaniţa Constantinescu, <span class="CharOverride-1">Presiunea şi reacţiunea</span>, RL, 1992, 36; <span class="CharOverride-1">Dicţ. scriit. rom.</span>,<span class="CharOverride-1"> </span>I,<span class="CharOverride-1"> 53</span>;<span class="CharOverride-1"> </span>Alex. Ştefănescu, <span class="CharOverride-1">Teatrul ca discuţie</span>, RL, 1996, 29;<span class="CharOverride-1"> </span>Ghiţulescu, <span class="CharOverride-1">Istoria</span>, <span class="CharOverride-1">403–405</span>; Virgil Nemoianu, <span class="CharOverride-1">Radu F. Alexandru</span>, CL, 2007, 5; Popa, <span class="CharOverride-1">Ist. lit.</span>, II, <span class="CharOverride-1">882</span>. &#9;<span class="semnatura-final" lang="en-US">L.H</span><span class="CharOverride-1">.</span></p>
			<p class="Heuristica-PRIMUL"><span class="titlu-12">ALEXE, George</span><span class="CharOverride-12"> </span>(26.XI.1925, Smârdan, j. Buzău – 17.I.2013, Rochester Hills, Michigan, SUA), poet, jurnalist. Este fiul Viţei (n. Şerban) şi al lui Constantin Alexe, ţărani. A făcut studii teologice la Buzău (1937–1945) şi Bucureşti (1945–1949). Debutează cu proza <span class="CharOverride-1">Un vis</span> la revista școlară „Muguri” din Buzău (numărul pe 1940–1941). Redactor al revistelor Patriarhiei Române, bibliotecar al Bibliotecii Sfântului Sinod între 1948 şi 1968, <span class="CharOverride-2">A.</span> s-a stabilit în Canada în 1969, apoi în SUA din 1971, activând ca editor şi jurnalist în departamentul publicaţiilor de pe lângă Arhiepiscopia Misionară Ortodoxă Română din SUA şi Canada. Editează în 1969–1970, la Kitchener-Ontario, „Vestitorul român–canadian”. În 1971 a înfiinţat Societatea Corală şi Culturală România, în Detroit, unde încă din 1968 e prezent în publicaţia „Credinţa” cu recenzii, comentarii şi prezentări literare. În 1973, din dorinţa expres afirmată în articolul-program, intitulat <span class="CharOverride-1">Adeverire</span>, de a face cunoscute „creaţiile spirituale, culturale şi artistice nepieritoare ale neamului nostru de pe întreaga lui vatră strămoşească, din Ţara Mamă şi de pretutindenea, unde i-a fost dat de Dumnezeu să vadă lumina zilei şi să fiinţeze în lume”, <span class="CharOverride-2">A.</span> editează, până în 1984, tot la Detroit, „revista de cultură şi artă” „Comuniunea românească (Romanian Communion)”, în care îşi tipăreşte majoritatea articolelor culturale şi teologice, iar împreună cu Theodor Damian fondează publicaţia „Romanian Medievalia”. E prezent, de asemenea, atât în presa exilului: „Unirea” (Viena), „America”, „Universul liber” (Holly&#173;wood), „Micro Magazin” (New York), „Lupta” (Providence), „Lumină lină–Gracious Light” (New York), „Tricolorul” (Toronto), „Acţiunea românească” (New York), „Mioriţa noastră” (New York), „Lumea liberă”, „Observator” (München), „Luceafărul românesc” (Montréal), cât şi în unele publicaţii din ţară: „Steaua”, „Tribuna”, „Ateneu”, „Transilvania”, „Glasul Bisericii”, „Revista teologică” ş.a. </p>
			<p class="Heuristica-BASE">Se observă uşor „deschiderea” nediferenţiată a programului literar al lui <span class="CharOverride-2">A.</span>, căci un spirit minimal de selecţie ar fi impus o oarecare precauţie, cel puţin în ceea ce priveşte încredinţarea semnăturii propriilor pagini unor periodice cu statut politic incert din punctul de vedere al dezideratelor exilului, fie el şi numai unul strict cultural. Aceeaşi lipsă de selecţie – şi, de aici, nu puţine confuzii asupra valorilor – vădeşte şi sumarul volumului <span class="CharOverride-1">Diorame şi eseuri teologice şi literare</span>, publicat în 1996 la Editura Moonfall Press din Washington, volum în care articolele despre M. Eminescu, Mircea Eliade, Lucian Blaga, Tudor Arghezi, Ştefan Baciu, Nicu Caranica, Vintilă Horia, Nichifor Crainic se învecinează cu cele despre Anca Balaci, Ion Bănuţă, Al. Căprariu, Gheorghe Anca, Gabriel Gafiţa, Gheorghe Istrate, Silvia Cinca sau Adela Popescu. Un merit al lui <span class="CharOverride-2">A.</span> ar fi acela de a fi recenzat prompt în primul rând aproape toate cărţile importante ale exilului în presa culturală românească din SUA şi Canada, de la L.M. Arcade şi Mihai Niculescu până la Pamfil Şeicaru şi Ion Cârjă sau Dumitru Ichim, deşi notele sale de lectură nu depăşesc adesea nivelul semnalării publicistice. Dar defectul esenţial al cărţii vine din viziunea de inventar pe care autorul o cultivă fără reţineri, în aşa fel încât Constantin Michael-Titus se interpune în paginile sale între Radu Gyr şi Dumitru Stăniloae, fără ca <span class="CharOverride-2">A.</span> să amendeze măcar în comentariu o asemenea alăturare. Un aspect oarecum insolit în această activitate literară, intens desfăşurată şi în sfera studiilor teologice, îl oferă însă volumul de versuri <span class="CharOverride-1">Ţărmul dinspre cer </span>(1991), cuprinzând o poezie în notă tradiţionalistă, sub vizibila influenţă a prelucrării motivului religios ortodox din universul liric al lui V. Voiculescu sau din cel al lui Sandu Tudor. Expozitiv-decorative, versurile reflectă un gândirism târziu, epigonic.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Ţărmul dinspre cer</span>, Washington DC, 1991; <span class="CharOverride-1">The Image and Likeness of Fr. Stăniloae’s Theology</span>, Detroit, 1994; <span class="CharOverride-1">The Unknown Continent</span>, Detroit, 1994; <span class="CharOverride-1">Diorame şi eseuri teologice şi literare</span>, Washington DC, 1996; <span class="CharOverride-1">Suflet românesc peste ocean</span>, Detroit, f.a.</p>
			<p class="Heuristica___m_RPR"><span class="CharOverride-2">Repere bibliografice:</span> Păcurariu, <span class="CharOverride-1">Dicţ. teolog.</span>,<span class="CharOverride-1"> 12–13</span>;<span class="CharOverride-1"> </span>Ilie Traian, <span class="CharOverride-1">Veteranii exilului și ideea româneacă</span>,<span class="CharOverride-1"> </span>„Curierul românesc”, 2000, 12; Sasu, <span class="CharOverride-1">Dicţ. scriit. SUA</span>, <span class="CharOverride-1">12–16</span>. &#9;<span class="semnatura-final" lang="en-US">N.F.</span></p>
			<p class="Heuristica-PRIMUL"><span class="titlu-12">ALEXI, Theochar</span><span class="CharOverride-12"> </span>(1843, Braşov – 22.X.1907, Braşov), versificator, prozator, autor dramatic, traducător. Având studii comerciale, <span class="CharOverride-2">A.</span> a condus, până în 1868, tipografia Johann Weiss din Bucureşti. A fost funcţionar la Institutul de Credit şi Economii Albina din Braşov, oraş unde devine, din 1882, proprietar de tipografie şi editură, proprietar şi redactor al publicaţiilor-magazin „Noua bibliotecă română” (1882–1883) şi „Poşta română” (1888–1889). Autor bilingv, a semnat şi cu pseudonimele Th. Düsterblick şi Stan Pârjol. </p>
			<p class="Heuristica-BASE"><span class="CharOverride-2">A.</span> debutează în 1868 cu volumul de versuri <span class="CharOverride-1">Karpaten-Röschen</span>, urmat de prelucrarea în limba germană a romanului <span class="CharOverride-1">Ciocoii vechi şi noi</span> de N. Filimon („Bukarester Hauskalendar auf das Jahr 1868”), adaptare care nu făcea trimitere la autor și la opera folosită şi care va fi reluată ulterior în traducere românească (în „Noua bibliotecă română”, 1882–1883) şi apropriată integral. Poligraful, specializat în colportaj, prelucrări, compilaţie şi pastişă, a publicat versuri, povestiri, nuvele, amintiri de călătorie, romane, drame, comedii, vodeviluri, articole de popularizare a literaturii române şi străine, tălmăciri în şi din limba română. A colaborat la „Albina Carpaţilor”, „Familia”, „Amicul familiei”, „România liberă”, „Universul” şi, cu totul întâmplător, la „Convorbiri literare”. Cu mediocritate pretenţioasă, versificatorul, prolific, imită şi amalgamează, în <span class="CharOverride-1">Ciarda albă</span> (1879) şi în <span class="CharOverride-1">Harpă şi caval</span> (1880), orientări şi motive diverse, curente în epocă. Acelaşi <span class="CharOverride-1">mixtum compositum</span> şi în romanele cu intrigă foiletonistică: <span class="CharOverride-1">Viaţa lui Onufriu </span>(„Albina Carpaților”, 1878”),<span class="CharOverride-1"> Ai carte, ai parte</span> (1878), <span class="CharOverride-1">Babeta</span> (1883), <span class="CharOverride-1">Bei, Vodă, Domn</span> ş.a. Lucrările dramatice, foarte numeroase, apărute într-un ritm alert, fuseseră contractate, prin intermediul Societăţii pentru Fond de Teatru Român, cu Editura Ciurcu din Braşov şi reprezintă, poate, segmentul cel mai util al activităţii lui <span class="CharOverride-2">A.</span> Ţesând pe subiecte locale ori prelucrând texte străine (<span class="CharOverride-1">Zăpăciţii</span> după August von Kotzebue, <span class="CharOverride-1">Casierul</span> după A. Gill şi G. Richard ş.a.m.d.), piesele, schematice, mereu cu finalitate educativă, au intrat în repertoriul de comedii şi vodeviluri al trupelor de diletanţi din Transilvania. Transpuneri în limba germană – Iacob Negruzzi, <span class="CharOverride-1">Miron und Florica</span> (1878), <span class="CharOverride-1">Rumänische Kunst-Dichtungen</span> (1880) –, traduceri în limba română (din Jonathan Swift, Hans Christian Andersen, Prosper Mérimée ş.a.), multe rămase în paginile foilor editate de el, antologii de versuri – <span class="CharOverride-1">Blütenlese deutscher Lyrik aus Siebenbürgen </span>(1877), <span class="CharOverride-1">Parnasul român</span> (1892) – accentuează caracterul industrios al scrisului lui <span class="CharOverride-2">A.</span></p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Karpaten-Röschen</span>, Bucureşti, 1868; <span class="CharOverride-1">Ai carte, ai parte,</span> Sibiu, 1878; <span class="CharOverride-1">Ciarda albă</span>, Bucureşti, 1879; <span class="CharOverride-1">Harpă şi caval</span>, Braşov, 1880; <span class="CharOverride-1">Moartea lui Mihai Viteazul</span>, Braşov, 1881; <span class="CharOverride-1">Babeta</span>, Braşov, 1883; <span class="CharOverride-1">Sus pe Tâmpa</span>, Braşov, f.a; <span class="CharOverride-1">Bei, Vodă, Domn</span>, Braşov, f.a.; <span class="CharOverride-1">Domnul de Ghiavahazi Măria Sa</span>, Braşov, 1888; <span class="CharOverride-1">Junii</span>, Braşov, 1889; <span class="CharOverride-1">Strada Carmen Sylva</span>, Braşov, 1891; <span class="CharOverride-1">Unul scapă, altul piere</span>, Braşov, [1892]; <span class="CharOverride-1">Vistavoiul Marcu</span>, Braşov, [1892]; <span class="CharOverride-1">Curca</span>, Braşov, [1892]; <span class="CharOverride-1">Noaptea de St. George</span>, Braşov, [1892]; <span class="CharOverride-1">Lăcustele</span>, Braşov, [1892]; <span class="CharOverride-1">Casierul</span>, Braşov, [1892]; <span class="CharOverride-1">Zăpăciții</span>, Brașov, [1892]; <span class="CharOverride-1">Pisica</span>, Brașov, [1892;]<span class="CharOverride-1"> Cu voia dumisale</span>, Braşov, [1892]; <span class="CharOverride-1">Notarul şi banditul</span>, Braşov, 1894; <span class="CharOverride-1">Decât învățătură pe jumătate, mai bine nimic</span>, Brașov, 1897; <span class="CharOverride-1">Plevna</span>, Braşov, 1902; <span class="CharOverride-1">Viţelul de aur</span>, Braşov, 1903; <span class="CharOverride-1">Nici minte, nici noroc</span>, Braşov, 1903; <span class="CharOverride-1">Pur şi simplu</span>, Braşov, 1903; <span class="CharOverride-1">Bicicleta la mahala</span>, Braşov, 1903; <span class="CharOverride-1">Săricica</span>, Braşov, 1903; <span class="CharOverride-1">Împleteşte-despleteşte</span>, Braşov, 1903; <span class="CharOverride-1">Slavă Domnului, masa e pusă</span>, Braşov, 1903; <span class="CharOverride-1">Apă rece</span>, Braşov, 1903; <span class="CharOverride-1">Tot găina cântă</span>, Braşov, 1903; <span class="CharOverride-1">Otilia sa</span>, Braşov, 1903; <span class="CharOverride-1">Ah, sărmana vreme veche</span>, Braşov, 1904; <span class="CharOverride-1">În preajma expoziţiii. Amintiri reîmprospătate. Domnul Tudor – Cuza Vodă</span>, Braşov, 1906; <span class="CharOverride-1">Cartea veteranului Stan Pârjol</span>, Braşov, 1906. </p>
			<p class="Heuristica___m_RPR"><span class="CharOverride-2">Repere bibliografice:</span> G. Bogdan-Duică, [<span class="CharOverride-1">Theochar Alexi</span>], GT, 1888, 68, 86, 92; Mărcuş, <span class="CharOverride-1">Thalia</span>, <span class="CharOverride-1">124–126</span>,<span class="CharOverride-1"> 229–236</span>; Heinz Stănescu, <span class="CharOverride-1">Antologia în limba germană alcătuită de Theochar Alexi</span>,<span class="CharOverride-1"> </span>RITL, t. XVI, 1967, 3; Constantin Cuza, Maria Lambucă, <span class="CharOverride-1">Societatea pentru Crearea unui Fond de Teatru Român</span>, pref. Mircea Mancaş, Braşov, 1971, <span class="CharOverride-1">passim</span>; <span class="CharOverride-1">Dicţ. lit. 1900</span>,<span class="CharOverride-1"> 31–32</span>; Barbu, <span class="CharOverride-1">Romanul</span>, <span class="CharOverride-1">107–109</span>; Faifer, <span class="CharOverride-1">Semnele</span>, <span class="CharOverride-1">256</span>,<span class="CharOverride-1"> 299–301</span>; Al. Dobrescu, <span class="CharOverride-1">Brașoave</span>, IIȘ, 2005, 8. &#9;<span class="semnatura-final" lang="en-US">G.D</span><span class="CharOverride-1">.</span></p>
			<div class="_idGenObjectLayout-1">
				<div id="_idContainer032">
					<div id="_idContainer030" class="_idGenObjectStyleOverride-1">
						<p class="Titlu-Nume-H">ALEXIANU, Al. [Alexandru] </p>
						<p class="Titlu-mic-DATE">(21.III.1914, Bucureşti – 29.X.1974, Bucureşti), istoric literar, <br />publicist. </p>
					</div>
					<div id="_idContainer031" class="_idGenObjectStyleOverride-1">
						<img class="_idGenObjectAttribute-1" src="03_p96-209_AiAl-web-resources/image/ALczU_AL.png" alt="" />
					</div>
				</div>
			</div>
			<p class="Heuristica-PRIMUL">Este fiul Sofiei Alexianu. La București urmează clasele gimnaziale, când îl are profesor pe matematicianul şi poetul Ion Barbu, Liceul „Dimitrie Cantemir” și cursurile Facultăţii de Litere şi Filosofie. A lucrat la <span class="CharOverride-1">Enciclopedia României</span>, în colectivul condus de Dan Botta. Din 1956 a fost bibliotecar la fostul liceu „Sf. Sava” din Bucureşti. A debutat în 1932 la „Universul copiilor”. A mai colaborat la „Buna Vestire”, „Seara” (aici a fost, în perioada iulie 1943 – ianuarie 1944, redactor al paginii de cultură), „Revista Fundaţiilor Regale”, „Iconar”, „Gândirea”, „Biserica Ortodoxă Română”, „Ateneu”, „Glasul bisericii”, „Magazin isto&#173;ric”, „Amfiteatru”, „Argeş”, „Tomis”, „Colocvii”, „Revista muzeelor”, „Călăuza bibliotecarului”, „Gaze&#173;ta învăţământului”, „Cutezătorii”, „Ramuri”, „Adolescenţa”.</p>
			<p class="Heuristica-BASE">Deşi a publicat, în timpul vieţii, cărţi precum <span class="CharOverride-1">Mode şi veşminte din trecut</span> (I–II, 1971) şi <span class="CharOverride-1">Acest Ev Mediu românesc</span> (1973), cea dintâi reprezentând prima istorie a costumului de Curte din Ţările Române, iar a doua fiind o prezentare a iconografiei și a operelor de artă medievale, deopotrivă bisericeşti şi laice, <span class="CharOverride-2">A.</span> avea să se releve abia postum în adevărata sa postură, de istoric literar, prin masiva scriere <span class="CharOverride-1">Istoria poeziei culte româneşti (1570–1830) </span>(I–IV, 2001), publicată într-o primă variantă în 1993. Cercetare enciclopedică, lucrarea vrea să demonstreze că înaintea vârstei moderne s-a scris la noi, timp de câteva secole, un fel de „rudiment” de poezie, o literatură „naivă, anacronică”, crescută într-un climat specific, producţie care trebuie apreciată în ambientul cultural propriu, aşadar cu alte criterii decât acelea aplicate scrisului de după 1830. Este vorba de „un vast repertoriu al vechilor compuneri în versuri româneşti”, de o preistorie a poeziei româneşti, multă vreme rămasă anonimă, care, într-o primă componentă, religioasă şi cultică, s-a manifestat în variate forme: poezie de inscripţie („simplu ornament în arhitectonica dificilă a tipăriturii”), poezie sacră religioasă (versuri cu conţinut moral şi religios, rugăciuni, cântări biblice, teatru religios); poezie ecleziastică, sacerdotală; poezie hieratică voievodală; poezie de inscripţie heraldică; poezie de prezentare a tipăriturilor; poezie de inscripţie murală; poezie parenetică sacrală. A doua componentă, profană, a îmbrăţişat forma poeziei de meditaţie, parenetică, în fine epică. Poezia profană premodernă a avut un ciclu didactic, a cuprins polemici în versuri, satire portretistice, manifeste în versuri, ca şi poezie de amor. Docte capitole examinează viziunea acestor compuneri ale începuturilor, tatonări ce trebuie apreciate strict istoric, pentru că rolul lor a fost unul precumpănitor didactic, o perspectivă critică asupra lor apărând abia în primele decenii ale secolului al XIX-lea. <span class="CharOverride-2">A.</span> își trasează periplul de la „poezia-trudă” la „poezia-divertisment”, de la „poezia-adevăr” la „poezia-ficţiune”. S-a dat, afirmă autorul, până la 1830, o adevărată luptă pentru expresie, pentru debarasarea de formele rigide, greoaie, confuze, arhaice, ermetice, de nebulozitatea multor versuri, o bătălie pentru câştigarea clarităţii, simultană cu o conturare a conştiinţei că literatura trebuie să fie înţeleasă de cititor (Simion Ştefan, Radu Greceanu, Dimitrie Cantemir, Vasile Aaron, Vasile Vârnav), idee apărută atunci când intelectualii epocii s-au întors către obârşiile latine, spre Apus. Cu timpul, a început să se vădească şi preocuparea pentru terminologia poetică, pentru definirea unor termeni ca „stih”, „vers”, „comparaţie”, „alegorie”, „onomatopee”, „prosopopee”. Pro&#173;&#173;ce&#173;&#173;sul acesta, foarte lent, de cunoaştere şi înţelegere a rostului creaţiei şi de deprindere cu mânuirea vehiculelor ei, a fost însoţit de studierea poeticilor clasice (Horaţiu îndeosebi). Prin Gheorghe Asachi a pătruns la noi ştiinţa poetică italiană, iar pe la începutul secolului al XIX-lea s-au făcut, prin Ion Heliade-Rădulescu, încercări de „încetăţenire” a poeticii lui Boileau. Volumele al treilea şi al patrulea ale lucrării conţin o antologie de texte, aşezate nu pe şcoli şi curente, ci pe ani şi autori. Cartea lui <span class="CharOverride-2">A.</span> a fost recunoscută ca „un tezaur inestimabil de literatură românească” (I.C. Chiţimia), ca o „inestimabilă sursă de documentare” (Dumitru Micu). Tălmăcirea unor „stihuri” din François Villon și „repovestirea pentru copii” a legendei lui Till Buhoglindă și a romanului <span class="CharOverride-1">Don Quijote</span> de Cervantes pot fi considerate la <span class="CharOverride-2">A.</span> rod al unor momente de răgaz.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Mode şi veşminte din trecut</span>, I–II, Bucureşti, 1971; <span class="CharOverride-1">Acest Ev Mediu românesc</span>, Bucureşti, 1973; <span class="CharOverride-1">Un bucureştean de altădată – risipitorul logofăt Dudescu</span>, Milano, 1978; <span class="CharOverride-1">Istoria poeziei române de la 1570 la 1830</span>,<span class="CharOverride-1"> </span>I–II, îngr. și introd. Mircea Coloșenco și Laurențiu Avram, pref. I.C. Chițimia, Galați–București, 1993; <span class="CharOverride-1">Stihuri pentru Draga</span>, Bucureşti, 2000; <span class="CharOverride-1">Istoria poeziei culte româneşti (1570–1830)</span>, I–IV, îngr. Mircea Coloşenco, pref. I.C. Chiţimia, Bucureşti, 2001. <span class="CharOverride-2">Traduceri:</span> <span class="CharOverride-1">Întâmplările şi faptele de pomină ale năzdrăvanului Til Buhoglindă</span>, Bucureşti, 1971; Cervantes, <span class="CharOverride-1">Minunatele isprăvi ale vestitului cavaler</span> <span class="CharOverride-1">Don Quijote</span>, Bucureşti, 1974; <span class="CharOverride-1">Din stihurile jupânului François Villon</span>, postfaţă Romulus Vulpescu, Bucureşti, 1980.</p>
			<p class="Heuristica___m_RPR"><span class="CharOverride-2">Repere bibliografice:</span> Lucian Chișu, <span class="CharOverride-1">Eveniment editorial</span>,<span class="CharOverride-1"> </span>L, 1994, 50; Emil Manu, <span class="CharOverride-1">O carte de excepție, scrisă de un autor aproape neștiut: Alexandru Alexianu</span>, ALA, 1998, 420; Dumitru Micu, <span class="CharOverride-1">De la Coresi la Iancu Văcărescu</span>, ALA, 2002, 600; Florin Mihăilescu, <span class="CharOverride-1">Farmecul erudiţiei</span>, VR, 2002, 3–4. &#9;<span class="semnatura-final" lang="en-US">I.D</span><span class="CharOverride-1">. </span></p>
			<p class="Heuristica-PRIMUL"><span class="titlu-12">ALEXICI, Gheorghe</span> (14.IX.1864, Arad – 7.II.1936, Budapesta), filolog, folclorist. Este fiul Juliannei (n. Murza) şi al lui Aron Dumitru Alexici, prim notar al Aradului, provenind dintr-o familie înnobilată. Face primele clase la Arad, apoi urmează liceul şi Facultatea de Litere la Budapesta. Îşi începe cariera didactică în orăşelele Szolnok şi Kassa (astăzi Košice, Slovacia), iar în 1891 revine în Budapesta, ca profesor de limba română la Academia de Comerţ. Din 1897 intră în învăţământul universitar, la Catedra de limba română a Universităţii budapestane. În 1922 este pensionat, de fapt înlăturat din învăţământ, pentru convingerile sale social-democrate. </p>
			<p class="Heuristica-BASE">Filolog de formaţie, <span class="CharOverride-2">A.</span> a studiat elementele maghiare din limba română, precum şi originea limbii române, alcătuind dicţionare şi gramatici. A semnat şi Popa Coresi. O istorie a literaturii române, scrisă în limba germană şi apărută la Leipzig (<span class="CharOverride-1">Geschichte der rumänischen Litteratur,</span> 1906), a fost aspru criticată în ţară, mai ales pentru tendinţa de a exagera contribuţia transilvănenilor, în defavoarea scriitorilor din celelalte provincii româneşti. Tot pentru afirmarea literaturii române în străinătate, <span class="CharOverride-2">A.</span> a tradus în limba maghiară, publicându-le în reviste din Budapesta, unele scrieri ale lui V. Alecsandri, M. Eminescu, I.L. Caragiale, I. Slavici, B. Delavrancea ş.a. A colaborat la revistele „Alföld”, „Budapesti Szemle”, „Nyelvőr”, „Ethnographia”, precum şi la „Luceafărul”, „Convorbiri literare”, „Noua revistă română”, „Revista pentru istorie, arheologie şi filologie” ş.a. A redactat el însuşi „Poporul” (26 decembrie 1893 – 4 februarie 1894), foaie de răspândire a cunoştinţelor practice pentru ţărani, în care textele folclorice ocupau un loc de seamă. În 1887, din însărcinarea Societăţii Kisfaludy, <span class="CharOverride-2">A.</span> întreprinde o anchetă folclorică în Banat, Hunedoara şi Bihor, după care scrie <span class="CharOverride-1">Călătoria mea printre români (Utazásom az oláhok között)</span>, în care expune şi câteva principii şi concluzii privind munca de culegere a folclorului; remarcabilă este aici insistenţa de a nu se interveni în text. Ideea este reluată şi în prefaţa la primul volum din <span class="CharOverride-1">Texte din literatura poporană română </span>(1899), culegere ce include un mare număr de specii folclorice (balade, cântece, colinde, descântece, ghicitori, frământări de limbă, jocuri de copii, poveşti, legende, snoave ş.a.). Al doilea volum, lăsat în manuscris, a apărut postum, după aproape şapte decenii, şi cuprinde texte lirice culese în aceeaşi perioadă. A mai publicat o monografie a comitatului Timiş (<span class="CharOverride-1">Temes vármegye</span>, 1912), poveşti româneşti traduse în limba maghiară (<span class="CharOverride-1">Román népmesék</span>, Budapesta, f.a.), a transpus în română o carte de cântece a lui Gheorghe Szegedi (1911) şi a semnat articolul <span class="CharOverride-1">Din trecutul poeziei poporane române</span> („Luceafărul”, 1903), în care cercetează influenţele folclorului românesc asupra celui maghiar, depistate în texte, melodii, ritmuri, dansuri, sesizând sincretismul creaţiilor populare. Concepţia lui <span class="CharOverride-2">A.</span> despre folclor, aşa cum reiese din lucrările sale, se dovedeşte una dintre cele mai moderne din epocă. Temeinic informat, la curent cu mişcarea folcloristică din ţară şi cu cea europeană, el este un precursor al orientării filologice în domeniu, prin redarea fidelă a textelor şi mai ales prin transcrierea lor după un sistem intermediar între ortografia curentă şi transcrierea fonetică. Observaţii judicioase a făcut cu privire la evoluţia genurilor şi speciilor folclorice şi la asemănarea dintre eposul românesc şi al altor popoare, în special sud-slave. În legătură cu procesul de creaţie şi circulaţie în folclor, <span class="CharOverride-2">A.</span> ia în discuţie necesitatea studierii variantelor. Prin colecţia sa, a contribuit la cunoaşterea folclorului unor zone puţin investigate până la el (Banat, Hunedoara şi, mai ales, Bihor).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Geschichte der rumänischen</span> <span class="CharOverride-1">Litteratur</span>, Leipzig, 1906; <span class="CharOverride-1">Elevilor mei. Discurs de deschidere ţinut la Universitatea din Budapesta</span>, Sibiu, 1910. <span class="CharOverride-2">Culegeri: </span><span class="CharOverride-1">Texte din literatura poporană română</span>, t. I: <span class="CharOverride-1">Poezia tradiţională</span>, Budapesta, 1899, t. II, îngr. şi introd. Ion Muşlea, Bucureşti, 1966. </p>
			<p class="Heuristica___m_RPR"><span class="CharOverride-2">Repere bibliografice:</span> Haneş, <span class="CharOverride-1">Studii</span>, <span class="CharOverride-1">1–21</span>; <span class="CharOverride-1">Mayyar irodalmi lexikon</span>, I, Budapesta, 1963, <span class="CharOverride-1">62</span>; Bârlea, <span class="CharOverride-1">Ist. folc.</span>,<span class="CharOverride-1"> 279–285</span>; <span class="CharOverride-1">Dicţ. lit. 1900</span>, 32; Datcu, <span class="CharOverride-1">Dicţ. etnolog.</span>, <span class="CharOverride-1">48</span>. &#9;<span class="semnatura-final" lang="en-US">L.Cş.</span></p>
			<p class="Heuristica-PRIMUL"><span class="titlu-12">ALEXIU, Lucian</span><span class="CharOverride-2"> </span>(pseudonim al lui Lucian Blaga; 2.II.1950, Timişoara), poet, critic literar, traducător. Este fiul Elenei Blaga (n. Gărău) şi al lui Gheorghe Blaga, muncitori. A urmat la Timişoara şcoala primară, Liceul „Eftimie Murgu” (1965–1969) şi Facultatea de Filologie, absolvită în 1974. A fost în conducerea redacţiilor la „Amfiteatru”, „Viaţa studenţească” şi „Forum studenţesc”, redactor la Editura Facla (1977–1978), referent literar la Filiala din Timişoara a Uniunii Scriitorilor (1980–1983), secretar literar (1983–1989), apoi redactor (din 1990) la revista „Orizont”. Preşedinte director general al editurilor Hestia (fondată în 1991) şi Anthropos (fondată în 1995), este şi director al revistelor electronice „Ulysse” şi „Pan”. Din 1992 este membru în conducerea Uniunii Scriitorilor. Debutează în 1969, cu versuri, la „Orizont”. Mai colaborează la „Arca”, „Arcade”, „Contemporanul”, „Familia”, „Gradina” (Niş, Serbia), „Književne novine” (Belgrad), „Krautgarten” (Belgia), „Luceafărul”, „Lumina”, „Observator cultural”, „Ostragehege” şi „Signum” (Dresda), „Poesis”, „Poezia”, „Ramuri”, „Reflex”, „România literară”, „Steaua”, „Transilvania”, „Tribuna” ş.a. A mai semnat Andrei Băleanu, Lucian Albu, Ovidiu Constantinescu, Al. Lucian. În 2007 i s-a acordat Premiul de Excelenţă al Filialei din Timişoara a Uniunii Scriitorilor pentru întreaga activitate.</p>
			<p class="Heuristica-BASE"><span class="CharOverride-2">A. </span>debutează editorial cu <span class="CharOverride-1">Ideografii lirice contemporane</span> (1977; Premiul Uniunii Scriitorilor), în care textele îi grupează pe autori în opt clase tipologice, potrivit criteriului estetic şi contextului tematic şi stilistic. Aprecierea axiologică este implicită, criticul arătându-se capabil de judecăţi tranşant formulate. Încadrările sunt soluţii eficiente de lucru, constituindu-se, prin însumare, într-o analiză pertinentă a poeziei româneşti. O carte de eseuri apărută peste mai bine de două decenii, <span class="CharOverride-1">Pretendenţii la coroană</span> (2000), ca şi paginile din <span class="CharOverride-1">Scriptorium </span>(I–II, 2006) tind să refacă într-o panoramă amplă tot lirica românească din secolul al XX-lea. Ca poet, <span class="CharOverride-2">A.</span> publică în 1997 patru volume, egale ca valoare a substanţei lirice, toate fiind distinse cu Premiul Filialei din Timişoara a Uniunii Scriitorilor. Primul, <span class="CharOverride-1">Ecorşeu</span>, este o selecţie de autor ce recuperează literatură de sertar, poemele, meticulos datate, alcătuind, cu începere din 1968, o autobiografie poetică. Poemele se eliberează de grundul asocierilor mecanice şi de balastul efuziunilor sentimentale: „cât să-l jumuleşti/ pe fratele sturz// cât să dispari şi tu/ într-un/ halou/ alb” (<span class="CharOverride-1">Spasm</span>). Măştile mitologice şi nu numai aglomerează spaţiul poetic, fără a-l sufoca, şi înlătură segmentele timpului, fără a-l steriliza. Circe, Polifem, Ulise, Casandra, Sisif, Yorick, Sancho Panza intră într-un joc carnavalesc – un simulacru în care se dedublează şi se redublează un şir de modele din marile cărţi ale omenirii. Dacă în alt volum, din 1997, <span class="CharOverride-1">Grupul nominal</span>, ce include „7 formule de exorcizare a verbului”, se mizează pe expresivitatea relaţiilor dintre cuvinte, lipsite de sprijinul verbului, acesta din urmă revine totuşi în finalul poemului care închide ciclul. Este însă o victorie falsă, atâta vreme cât apariţia grupului verbal nu va face altceva decât să sublinieze căderea în vid. <span class="CharOverride-1">Îndreptar de navigaţie pentru uzul somonului</span> <span class="CharOverride-1">albinos</span> este un poem amplu, care se dezvoltă pe tiparul călătoriei iniţiatice spre moarte. Mitologia e deplin stăpână în versurile din <span class="CharOverride-1">Cornetul cu îngheţată al lui Polifem </span>(1999), dar referinţa e mai mult ironică, fiind mereu induse trimiteri la cotidian. <span class="CharOverride-1">Eseu asupra colinei cu ulmi </span>(2000), <span class="CharOverride-1">Legăturile primejdioase</span> (2003) şi<span class="CharOverride-1"> Saeculum obscurum </span>(2009) sunt antologii de autor, încercări repetate de ordonare a propriei poezii. <span class="CharOverride-2">A.</span> este un poet pentru care melancolia trecerii insidioase a timpului, interiorizarea prin contemplare, pătrunderea tainelor şi căutarea lor, dimensiuni lirice eterne, întâlnesc un discurs bine controlat. Solemnă, ceremonioasă şi livrescă, lirica lui e totodată<span class="CharOverride-2"> </span>parabolică şi ironică. Traducerile făcute de <span class="CharOverride-2">A.</span>, frecvent în colaborare şi cu precădere din limba sârbă, vizează mai ales poezia contemporană din spaţiul sud-dunărean şi au întrunit aprecierile criticii, fiind distinse cu mai multe premii, printre care în 2010 Premiul Filialei din Timişoara a Uniunii Scriitorilor şi Diploma de Excelenţă a Uniunii Scriitorilor din Serbia. </p>
			<p class="Heuristica___mici"><span class="CharOverride-2">SCRIERI</span>: <span class="CharOverride-1">Ideografii lirice contemporane</span>, Timişoara, 1977; <span class="CharOverride-1">Ecorşeu</span>, Timişoara, 1997; <span class="CharOverride-1">Grupul nominal (7 formule de exorcizare a verbului</span>), Timişoara, 1997; <span class="CharOverride-1">Istoria naturală şi alte poeme</span>, Timişoara, 1997;<span class="CharOverride-1">  Îndreptar de navigaţie pentru uzul somonului albinos – Guide de navigation </span><span class="CharOverride-1">à</span><span class="CharOverride-1"> l’usage du saumon albinos – Navigation Guide for the Use of the Albinos Salmon – Guida di navigazione all’uso del salmono albino – Navigationshandbuch zum Gebrauch des Albinosalms, </span>ed. plurilingvă, tr. Carmen Blaga, Lucian M. Vărsădan în colaborare cu autorul, Timişoara, 1997; <span class="CharOverride-1">Cornetul cu îngheţată al lui Polifem</span>, Timişoara, 1999;<span class="CharOverride-1"> Eseu asupra colinei cu ulmi</span>, postfaţă Radu Săplăcan, Timişoara, 2000; <span class="CharOverride-1">Legăturile primejdioase</span>, postfaţă Ion Pop, Bucureşti, 2003; <span class="CharOverride-1">Pretendenţii la coroană. Poeţi români din secolul XX,</span> Timişoara, 2003; <span class="CharOverride-1">Scriptorium. Poeți români din secolul XX</span>,<span class="CharOverride-1"> </span>I–II, Timişoara, 2006; <span class="CharOverride-1">Saeculum obscurum</span>, postfaţă Graţiela Benga, Timişoara, 2009;<span class="CharOverride-1"> Capul dragonului. Memorial de călătorie</span>, Timişoara, 2011. <span class="CharOverride-2">Ediţii, antologii:</span> Romulus Fabian, <span class="CharOverride-1">Răsucirea</span>, pref. Sorin Titel, Timişoara, 1985; <span class="CharOverride-1">Casa Faunului – The Faun’s House – La Maison du Faune – Haus des Faunus. 40 de poeţi contemporani</span>, ed. plurilingvă, tr. Carmen Blaga, Balthasar Waitz şi Ada D. Cruceanu, Timişoara,<span class="CharOverride-1"> </span>1995. <span class="CharOverride-2">Traduceri</span>: Svetomir Raicov, <span class="CharOverride-1">Dincolo de râu</span>, postfața trad., Timişoara, 1984; Slavomir Gvozdenovici, <span class="CharOverride-1">Dezlegarea senină a pietrei</span>, Timişoara, 1985,<span class="CharOverride-1"> Cercul soarelui alb</span>, Bucureşti, 1989, <span class="CharOverride-1">Şcoala de seară</span>, îngr. şi postfaţa trad., Timişoara, 2003, <span class="CharOverride-1">Fragment despre adjectivele descriptive</span>, îngr. şi postfaţa trad., Timişoara, 2007; Srba Ignatovici, <span class="CharOverride-1">Cronicar, insurgent, alchimist. Lumea faptelor, a exoticului şi a ezotericului în poezia lui Ioan Flora</span>, Pančevo, 1991; Cedomir Milenovici, <span class="CharOverride-1">7 incantaţii pentru femeie, piatră şi vânt</span>, Timişoara, 1992 (în colaborare cu Carmen Blaga); Vlada Barzin, <span class="CharOverride-1">Atlantida</span>, Timişoara, 1992 (în colaborare cu Carmen Blaga); Ilse Hehn, <span class="CharOverride-1">Maimuţele din Nikko</span>, Timişoara, 1992 (în colaborare cu Constantin Gurău); Marchizul de Sade, <span class="CharOverride-1">Filosofia în budoar</span>, pref. Roland Barthes, postfață Gheorghe Iova, Timişoara, 1993; Zinaida Hippius, <span class="CharOverride-1">Jurnal petersburghez</span>, postfață Carmen Blaga, Timişoara, 1996 (în colaborare cu Paul Ivanov); Živka Komlenac, <span class="CharOverride-1">Când se pornesc zidurile</span>, Timişoara, 1996 (în colaborare cu Slavomir Gvozdenovici); Goran Djordjevici, Pământ risipit, Timişoara, 1998 (în colaborare cu Slavomir Gvozdenovici); <span class="CharOverride-1">Porumbelul de argilă</span>. <span class="CharOverride-1">Poeţi sârbi din România</span>, pref. edit., Bucureşti, 1998 (în colaborare);<span class="CharOverride-1"> Nordul sârbesc. Poeţi sârbi din secolul XX</span>, Timişoara, 1999 (în colaborare cu Slavomir Gvozdenovici); Katarina Kostić, <span class="CharOverride-1">Ucigașii de cuvinte</span>, Timişoara, 2000 (în colaborare cu Slavomir Gvozdenovici); Slobodan Rakitić, <span class="CharOverride-1">Urmaşul singuratic</span>, Timişoara, 2002 (în colaborare cu Ivo Muncian); Miodrag Pavlović, <span class="CharOverride-1">Adunarea câinilor la Cnossos</span>, postfaţă Dumitru Radu Popescu, Timişoara, 2006 (în colaborare cu Anghel Dumbrăveanu şi Slavomir Gvozdenovici), <span class="CharOverride-1">Glasul de sub piatră</span>, îngr. trad., Iaşi, 2007 (în colaborare cu Slavomir Gvozdenovici), <span class="CharOverride-1">Portus regius</span>, Timişoara, 2012 (în colaborare cu Slavomir Gvozdenovici); Ljubomir Simović, <span class="CharOverride-1">Furtună deasupra Belgradului</span>, îngr. şi postfaţa trad., Timişoara, 2009 (în colaborare cu Slavomir Gvozdenovici); <span class="CharOverride-1">Antologia 13. Poeţi sârbi contemporani</span>, îngr. și postfața trad., Timişoara, 2009 (în colaborare cu Slavomir Gvozdenovici); Dagmar Maria Anoca, <span class="CharOverride-1">Poeme</span>, Timişoara, 2012; Mico Cvijetić, <span class="CharOverride-1">Rugăciunea lui Nechifor</span>, Timişoara, 2012 (în colaborare cu Slavomir Gvozdenovici). </p>
			<p class="Heuristica___m_RPR"><span class="CharOverride-2">Repere bibliografice:</span> Radu Săplăcan, <span class="CharOverride-1">„Ideografii lirice contemporane”</span>, TR, 1978, 15;  Nicolae Manolescu, <span class="CharOverride-1">Analize şi sinteze</span>, RL, 1978, 28; Mircea Braga, <span class="CharOverride-1">„Ideografii lirice contemporane”</span>, T, 1978, 8; Ciobanu, <span class="CharOverride-1">Însemne</span>, II, <span class="CharOverride-1">303–305</span>; Moraru,<span class="CharOverride-1"> Semnele,</span> 20–21; Piru,<span class="CharOverride-1"> Debuturi</span>, <span class="CharOverride-1">71–74</span>; Grigurcu, <span class="CharOverride-1">Între critici</span>,<span class="CharOverride-1"> 314–321</span>; Ulici, <span class="CharOverride-1">Prima verba</span>, III,<span class="CharOverride-1"> 232–234</span>; Ţeposu, <span class="CharOverride-1">Istoria</span>, <span class="CharOverride-1">197–198</span>; Ioan Moldovan, <span class="CharOverride-1">Un debut întârziat</span>, F, 1998, 12; Cornel Ungureanu, <span class="CharOverride-1">După 30 de ani</span>, O, 1998, 6; Radu Săplăcan, <span class="CharOverride-1">Un estet al existenţei interioare</span>, CL, 2000, 5; Gheorghe Mocuţa, <span class="CharOverride-1">Sistemul modei</span> <span class="CharOverride-1">optzeciste. Primul val</span>, Bucureşti, 2004, <span class="CharOverride-1">133–139</span>; Mircea A. Diaconu, <span class="CharOverride-1">Atelierele poeziei</span>, Bucureşti, 2005, <span class="CharOverride-1">275–278</span>; Paul Eugen Banciu, Aquilina Birăescu,<span class="CharOverride-1"> Timişoara literară</span>,<span class="CharOverride-1"> </span>postfață Cornel Ungureanu, Timişoara, 2007, <span class="CharOverride-1">10–13</span>; Constantin Buiciuc, <span class="CharOverride-1">Oglinda lui Narcis</span>, I, Timişoara, 2009, <span class="CharOverride-1">53–55</span>. &#9;<span class="semnatura-final" lang="en-US">A.Ct., G.B-Ț.</span></p>
			<p class="Heuristica-PRIMUL"><span class="titlu-12">ALEXIU, Mircea</span> (1897 – 27.IV.1975, București), prozator, publicist. Este fiul Elenei Alexiu. Intrat voluntar în armată în timpul Primului Război Mondial, <span class="CharOverride-2">A. </span>devine ofiţer de carieră. A debutat cu o povestire în revista şcolară „Omnia” (Bucureşti,<span class="CharOverride-2"> </span>1914), al cărei „director” era. După alte colaborări, ziarul „Steagul” îi premiază şi publică în broşură „novela istorică” <span class="CharOverride-1">Din împărăţia durerii</span> (1915). Stabilit mai târziu la Sibiu, <span class="CharOverride-2">A.</span> face parte din Gruparea Intelectuală Thesis şi semnează (folosind şi pseudonimul Angel Casianu) proză, cronici teatrale, plastice, muzicale, articole literare în periodicele locale „Sibiul literar”, „Provincia literară”, „Acţiunea”, „România viitoare” (al cărei redactor responsabil a fost în 1946–1947) sau în periodice din Bucureşti: „Universul literar”, „România literară” ş.a. În general, este vorba despre note de cititor entuziast şi bine intenţionat. În „România viitoare” susţinea rubrica „Medalion”, în care schiţa caracterizări globale ale unor scriitori (Mihail Sadoveanu, Victor Ion Popa, Ilarie Voronca, A.S. Puşkin, Maxim Gorki, Vladimir Maiakovski, Walt Whitman, G. B. Shaw, Paul Éluard ş.a.). Ar fi condus o vreme Teatrul Popular din Sibiu.</p>
			<p class="Heuristica-BASE">Volumul <span class="CharOverride-1">Băjenie…</span> (1935) conţine „creionările unui ostaş” din timpul primei conflagraţii mondiale, autentice, după cum precizează <span class="CharOverride-2">A.</span>, dar cu un aer neverosimil din cauza efortului de literaturizare. Proză de ficţiune, alături de câteva amintiri, include culegerea <span class="CharOverride-1">Învinşii</span> (1939). Fie că e vorba de tristeţea unei „paiaţe” pensionate, de disperarea unei femei „învinse” sau a unei fete cu iluziile consumate „într-o gară mică”, fie că se urmăreşte evoluţia spre psihoză a unei mame ce şi-a pierdut copilul, textele suferă de o oarecare inconsistenţă. Vag, rămâne totuşi impresia de dispersare a vieţii din cauza neîmplinirilor, într-o atmoferă ceţoasă, ce învăluie existenţe dezarticulate. Dacă traducerile (din Alphonse Daudet, Paul Heyse) au fost doar o preocupare de tinereţe, comentariul de artă plastică este o constantă a activităţii lui <span class="CharOverride-2">A.</span> În afara cronicilor de expoziţie din periodice, în bibliografia sa figurează titlurile unor studii mai ample: <span class="CharOverride-1">Un pictor modernist</span> (1924, semnat D. Teodorescu), <span class="CharOverride-1">Influenţe străine în sculptura lui Rodin, Luchian, pictorul florilor</span>.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Din împărăţia durerii</span>, Bucureşti, 1915; <span class="CharOverride-1">Băjenie…</span>, Sibiu, 1935; <span class="CharOverride-1">Învinşii</span>, Sibiu, 1939. <span class="CharOverride-2">Traduceri:</span> Alphonse Daudet, <span class="CharOverride-1">Stegarul</span>, Bârlad, 1917, <span class="CharOverride-1">Asediul Berlinului</span>, Bârlad, 1918, <span class="CharOverride-1">Ultima lecţie…</span>, Bucureşti, 1924; Paul Heyse, <span class="CharOverride-1">Clipe de iubire…,</span> Bârlad, 1919.</p>
			<p class="Heuristica___m_RPR"><span class="CharOverride-2">Repere bibliografice:</span> Romulus Demetrescu, <span class="CharOverride-1">„Băjenie”</span>, PLI, 1935, 8–9; P. D. [P. Drăghici], <span class="CharOverride-1">„Băjenie”</span>, „Viaţa ilustrată” (Cluj), 1936, 5; Romulus Demetrescu, „<span class="CharOverride-1">Învinşii”</span>, PLI, 1939, 3–5. &#9;<span class="semnatura-final" lang="en-US">C.T.</span></p>
			<p class="Heuristica-PRIMUL"><span class="titlu-12">ALEXIU, Ştefan</span> (7.IX.1900, Ploieşti – 4.II.1969, Ploieşti), poet, prozator. Fiu al Mariei şi al lui Nicolae Alexiu, dascăl în satul prahovean Lunca Mare, <span class="CharOverride-2">A.</span> a slujit cu modestie un crez, tradiţia. A scris poezie, file de jurnal, proză scurtă, romane, recenzii literare, articole despre limba şi cântecul popular în „Săptămâna”, „Înfrăţirea”, „Mioriţa”, „Strada”, „Orientări”, „Prahova”, „Gazeta cărţilor”, „Ecoul Prahovei”, „Flacăra”, „Cruciada românismului”, „Şcoala şi viaţa”, „Slova noastră”, „Opinia liberă”, semnând şi D’Artagnan, D’Art, Şt. Al. Luca. Învățător în Prahova, el a fost și redactor la „Gazeta învăţătorilor prahoveni” şi la „Prahova noastră”. A scos, împreună cu F. Voican, revista „Crainicul” (1928–1929), apoi „Muguri” (1932, 1935) şi „Veac nou” (1934).</p>
			<p class="Heuristica-BASE"><span class="CharOverride-2">A.</span> reeditează, ca poet, experienţa sămănătoristă: idilă naturistă, amintiri patriarhale, chipuri voievodale – <span class="CharOverride-1">Cântecele trecutului</span> (1925), <span class="CharOverride-1">Icoane</span> (1938). Litania mioritică unită cu vizualitatea de o neaşteptată vigoare, chemând în minte versul arghezian, dă un timbru aparte poemelor din <span class="CharOverride-1">Puiul de rouă </span>(1941), scrise la moartea copilului său. La polul opus poeziei, proza reprezintă scena de desfăşurare a unei realităţi dure. <span class="CharOverride-1">Necazuri</span>, <span class="CharOverride-1">Răfuieli mărunte</span>,<span class="CharOverride-1"> Notele unui om necăjit</span> cresc din amărăciuni şi ostilităţi, <span class="CharOverride-2">A.</span> rămânând adesea la relatarea faptului brut, primitiv. O privire trist-resemnată, pătrunsă de compasiune, prinde scene din viaţa micilor slujbaşi, luminând fie amarul singurătăţii, ca în romanul <span class="CharOverride-1">Oraşul dărâmaţilor</span> (rămas în pagini de revistă, ca și alte fragmente romanești), fie vreun suflet candid rănit de brutalitatea existenţei, ca în <span class="CharOverride-1">Fals mandat de aducere</span> (1931), fie o figură de apostol jertfit „faptei bune” (<span class="CharOverride-1">Florin a popii</span>). Basmele în versuri, povestirile pentru copii (unele, rod al colaborării cu F. Voican) au avut o oarecare popularitate. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Cântecele trecutului</span>, pref. Paul I. Papadopol, Câmpina, 1925; <span class="CharOverride-1">Povestirile unchiului Stancu</span>, 1929; <span class="CharOverride-1">Fals mandat de aducere</span>, Ploieşti, 1931; <span class="CharOverride-1">Taina împăratului</span> (în colaborare cu F. Voican), Bucureşti, 1933; <span class="CharOverride-1">Creionări</span>, Ploieşti, 1934; <span class="CharOverride-1">Banul de aur</span>, Ploieşti, 1935; <span class="CharOverride-1">La noi, la şezătoare</span>, Ploieşti<span class="CharOverride-1">, </span>1936; <span class="CharOverride-1">Misiunea învăţătorului</span>, Ploieşti, 1937; <span class="CharOverride-1">Icoane</span>, Ploieşti, 1938;  <span class="CharOverride-1">Povestea lupului singuratic şi alte povestiri</span>, Ploieşti, 1938; <span class="CharOverride-1">Puiul de rouă</span>, 1941; <span class="CharOverride-1">Un om al dracului</span>, Ploieşti, 1943.</p>
			<p class="Heuristica___m_RPR"><span class="CharOverride-2">Repere bibliografice:</span> <span class="CharOverride-1">Antologia învăţătorilor în literatură</span>, îngr. B. Jordan, Bucureşti, 1939, <span class="CharOverride-1">283</span>. &#9;<span class="semnatura-final" lang="en-US">S.C.</span></p>
			<p class="Heuristica_PRIMUL_Semnat"><span class="titlu-12">ALFA</span>,<span class="CharOverride-2"> </span>revistă apărută la Iaşi, lunar, din octombrie până în decembrie 1933 (trei numere). Colegiul redacţional: Ghedeon Coca, Victor Măgură (Ion Purice) şi George Moroşanu, <span class="CharOverride-2">A. </span>s-a definit ca o publicaţie de factură tradiționalistă, permeabilă totuşi la experienţele novatoare. În <span class="CharOverride-1">Cuvinte pentru început de drum</span> Ghedeon Coca scrie: „«Alfa» înseamnă începutul unei tinere mişcări moldovene. […] Te aşteptăm să ne fii tovarăş bun şi frate pe această potecă singuratică şi dureroasă, pe care crucificatul Artur Enăşescu va multiplica spectrele însângerărilor din noi”. Dintre rubrici, mai importante sunt „Cărţi”, „Reviste”, „Însemnări” şi „Colţul artisitic”. Semnează versuri Virgil Carianopol, (<span class="CharOverride-1">Viaţa şi opera mea</span>,<span class="CharOverride-1"> Poemă</span>), Ghedeon Coca (sub pseudonimul Vera Marian), Mircea Grunichevici, George Moroşanu, Teodor Scarlat, E. Ar. Zaharia, proză – Eugenia Mihuţ, Horia Fulger, E. Ar. Zaharia ş.a. În articolul <span class="CharOverride-1">Pentru o independenţă literară</span> Victor Măgură deplânge absenţa revizuirilor din spaţiul nostru literar, faptul că, invariabil, „criticii noştri încep de la Eminescu – ceea ce de la o vreme ajunge să plictisească pe toată lumea –, pentru ca apoi […] să se emancipeze şi să nege opera marilor noştri predecesori”. Astfel, literatura a ajuns să fie sinonimă cu importul, fără să se observe că Tudor Arghezi, Adrian Maniu, Ionel Teodoreanu, Lucian Blaga „n-au nimic de împrumut şi nici n-au făcut şcoală, pentru că opera acestora nu se rezumă la expresie, ci are un puternic şi specific flux interior”. Autorul polemizează cu pretenţiile hegemonice ale Capitalei în materie de creaţie artistică, având totuşi o percepţie de ansamblu justă asupra talentelor literare ale vremii: o „stimă nepreţuită” pentru Mircea Eliade, în vreme ce Pompiliu Constantinescu îi apare incontestabil cel mai valoros critic contemporan. În <span class="CharOverride-1">Consideraţii asupra poeziei moderniste</span> tot el ironizează pretenţiile adepţilor esteticii pure, considerând că, nefiind doar expresia unui temperament, opera de artă rămâne marca unei epoci şi a unei unităţi etnice, generaţiile postbelice caracterizându-se „printr-un uriaş flux interior şi printr-o dezolantă lipsă a unei linii precise de conduită. Un tragism fără margini, alimentat de o luciditate extraordinară. Parcă s-ar aştepta din clipă în clipă sfârşitul definitiv”. Publicistică mai semnează Dan Petraşincu (<span class="CharOverride-1">Jurnal fără date</span>), Silviu Rotariu (<span class="CharOverride-1">Problema fericirii</span>) şi George Moroşanu. &#9;<span class="semnatura-final" lang="en-US">D.B.</span></p>
			<p class="Heuristica-PRIMUL"><span class="titlu-12 CharOverride-13">Alfabetele literaturii române</span><span class="CharOverride-14">. </span>În spaţiul scrisului în limba română, de la primele texte cunoscute până în epoca modernă, au fost utilizate cel mai adesea concomitent, chiar dacă având pondere şi justificare diferite, două alfabete, chirilic şi latinesc, iniţial sisteme ortografice de împrumut, păstrând grafemele, valorile şi normele de distribuţie originare, dar adaptate treptat la specificul şi la nevoile unei culturi ce şi-a câştigat individualitatea, inclusiv prin elaborarea pe aceste baze a unor alfabete proprii. Epoca veche a scrisului românesc este asociată cu utilizarea alfabetului chirilic, sistemul ortografic creat după modelul scrisului majuscul grecesc din veacul al IX-lea. Unitar ca inventar de semne în toate provinciile, normat ca distribuţie şi ca valoare fonetică a slovelor (în ciuda unor alternanţe, cunoscute nu doar în spaţiul românesc şi reflectând, prin conservatorism, etape diverse de evoluţie fonetică), acest sistem ortografic demonstrează existenţa unei tradiţii a scrisului în limba română care coboară foarte probabil spre sfârşitul secolului al XIII-lea. Grafemele specifice vechiului scris chirilic românesc şi valorile fonetice, diferite de cele uzuale în scrisul slavon, avute de unele slove probează şi ele utilizarea alfabetului chirilic în toate domeniile vieţii culturale şi sociale din teritoriile locuite de români. Chiar dacă a fost rezultatul unui împrumut cultural, scrisul chirilic s-a impus astfel de timpuriu ca „haină” oficială a vechilor noastre texte, deopotrivă laice şi bisericeşti, acestea din urmă predominant ortodoxe, dar adesea şi scrieri destinate propagandei religioase apusene, texte oficiale sau de uz particular, manuscrise şi tipărituri, traduceri şi lucrări originale, şi a rămas în uz, într-o formă simplificată imediat după 1828, până la mijlocul veacului al XIX-lea. Biserica a renunţat mai târziu decât instituţiile laice (abia după 1890) la literele chirilice, din raţiuni deopotrivă ecleziastice (literele latine fuseseră asociate timp îndelungat cu influenţa Bisericii apusene) şi culturale (caracterul fonologic al scrisului chirilic facilita deprinderea şi exersarea cititului). Scrisul chirilic a fost astfel utilizat nu doar de la începutul veacului al XVI-lea, de când datează <span class="CharOverride-1">Scrisoarea lui Neacşu</span>, cel mai vechi document românesc păstrat, ci chiar din secolele anterioare, când trebuie să se fi scris româneşte, chiar dacă „sporadic şi pentru nevoi particulare” (Al. Rosetti), şi trebuie să se fi tradus literatură ecleziastică (manuscrisul <span class="CharOverride-1">Psaltirii Hurmuzaki</span> a fost alcătuit, după toate probabilităţile, în deceniile de cumpănă dintre veacurile al XV-lea şi al XVI-lea). Şi a continuat să domine scrisul românesc de la primele texte de cancelarie până la actele oficiale alcătuite mult după 1800, de la vechile manuscrise şi tipărituri religioase de la mijlocul veacului al XVI-lea până la cărţile şi calendarele din primele decenii ale veacului al XIX-lea, atunci când importanţi autori de literatură beletristică (între care Costache Negruzzi) învăţau scrisul şi cititul în limba română desluşindu-le slovele, de la vechile miscelanee cuprinzând aşa-numite „cărţi populare”, prin textele marilor cronicari şi scriitori laici din veacurile XVII şi XVIII, până la textele autorilor din deceniile imediat următoare anului 1800. S-au produs în acest lung interval de timp puţine modificări importante, fiind parţial schimbat inventarul de slove. În distribuţia acestora au fost anulate unele restricţii de utilizare specifice vechiului scris slavon, iar unele slove au început să se specializeze pentru notarea unui anumit sunet (ca în cazul semnelor utilizate multă vreme în alternanţă pentru notarea vocalelor centrale). După ce însăşi maniera de scriere evoluase, cu diferenţe fireşti între tipărituri şi manuscrise, între textele copiate în mănăstiri, cele scrise în cancelarii sau acelea datorate copiştilor particulari (texte diferenţiate curent şi prin modul de ilustrare şi de ornamentare), de la scrisul semiuncial spre cel cursiv, de la <span class="CharOverride-1">scriptio continua</span> spre marcarea limitei dintre cuvinte, de la suprascrieri, ligaturi, abrevieri adesea standardizate şi semne ortografice numeroase, de obicei fără acoperire în rostirea românească, spre o scriere simplificată, s-a încercat reducerea numărului de slove (au susţinut ideea Ienăchiţă Văcărescu, apoi Ion Budai-Deleanu, dar şi autori anonimi ai unor manuale alcătuite la sfârşitul veacului al XVIII-lea). În scrisul laic oficial s-a cerut apoi (prin porunca din 1829 a marelui logofăt Dinicu Golescu) renunţarea la suprascrieri, pentru a adapta astfel treptat scrisul chirilic (de împrumut) la stadiul de dezvoltare a culturii româneşti scrise. De la finele secolului al XVIII-lea au apărut în texte din Transilvania şi Banat, în epoca Şcolii Ardelene şi nu doar la autori care îmbrăţişau ideile mişcării iluministe, influenţe ale scrisului etimologizant latinesc. Iar în 1828 Ion Heliade-Rădulescu a propus prin <span class="CharOverride-1">Gramatica românească</span> tipărită la Sibiu, cu succes printre intelectualii vremii, transformarea scrisului chirilic în scris integral fonologic, eliminând alternanţele grafice şi slovele, dar şi semnele ortografice „inutile” (între acestea slovele care notau grupuri de sunete<span class="CharOverride-2">, </span>spiritele sau accentele), ca fază intermediară în procesul de trecere de la scrisul chirilic tradiţional spre un alfabet chirilic românesc, apoi spre un sistem ortografic de tranziţie (amestec de slove chirilice şi latineşti) şi, prin acesta din urmă, spre scrisul oficial cu litere latine. </p>
			<p class="Heuristica-BASE">În ciuda opiniei curente, influenţată de pon&#173;derea importantă a scrisului chirilic în cultura românească veche, predominant ortodoxă, alfabetul latin a fost utilizat în spaţiul românesc încă din epoca primelor monumente de limbă literară. Nu semnifică această timpurie utilizare prioritatea (neconfirmată) a scrisului cu litere latine faţă de cel cu alfabet chirilic, chiar dacă verbele <span class="CharOverride-1">a scrie </span>(în principala sa accepţie culturală) şi<span class="CharOverride-1"> a număra</span> (descendentul latinescului <span class="CharOverride-1">nominare, </span>utilizat până în veacul al XVII-lea cu sensul „a citi”, în absenţa, la nordul Dunării, a verbului <span class="CharOverride-1">lege</span>, moştenit din latinescul <span class="CharOverride-1">legere</span>, atestat de aromână şi de meglenoromână), ca şi substantivele <span class="CharOverride-1">scriptă, scriptură, semn </span>sau<span class="CharOverride-1"> carte </span>(utilizat multă vreme cu sensul primar „text scris pe o singură foaie de hârtie”) trimit către fondul originar al limbii române. Şi nici nu confirmă frecvent comentata informaţie consemnată de Dimitrie Cantemir în <span class="CharOverride-1">Descriptio Moldaviae</span>, potrivit căreia „moldovenii se foloseau de caracterele latineşti” [„latinis Moldavi utebantur characteribus”] înainte ca, în Conciliul de la Florenţa din 1439, să fi fost impusă, în dorinţa de a opri influenţa Bisericii apusene în Moldova, înlocuirea literelor latineşti cu cele slavone. Timp de trei secole (de la mijlocul veacului al XVI-lea până către 1830), în spaţiul românesc aflat la nord de Dunăre, atât români adepţi ai mişcărilor religioase apusene sau intelectuali şcoliţi în Apus, cât şi misionari străini care au activat aici au copiat sau au imprimat cu litere latine o serie de texte, chiar dacă mai puţin numeroase în ansamblu decât cele chirilice. Textele cu ortografie de tip maghiar sunt, în ordine cronologică, primele scrieri în limba română în care a fost utilizată grafia cu litere latine. Ele reprezintă, de regulă, versiuni şi copii ale traducerilor la <span class="CharOverride-1">Cartea de cântece</span> calvine, răspândite în Tran&#173;silvania şi în Banat începând din a doua jumătate a secolului al XVI-lea. Cele patru file cunoscute din aşa-numitul <span class="CharOverride-1">Fragment Todorescu,</span> tipăritură scoasă la Cluj, în imprimeria lui Gáspár Heltai, cândva între 1571 şi 1575, conţin zece cântece calvine (psalmi, laude bisericeşti şi un cântec de înmormântare). Versiuni româneşti ale <span class="CharOverride-1">Cărţii de cântece </span>au fost transcrise apoi, în secolul următor, în Haţeg şi Hunedoara, între alţii, de Gergely Sándor de Agyagfalva, de Ioan Viski şi, se pare, de Mihail Halici-tatăl. Cu aceeaşi ortografie de tip maghiar au fost imprimate <span class="CharOverride-1">Catehismele</span> lui Gheorghe Buitul (Bratislava, 1636, şi Cluj, 1703) şi Ştefan Fogarasi (Alba Iulia, 1648). La mijlocul veacului al XVII-lea un intelectual din zona Caransebeşului, identificat eronat fie cu Mihail Halici-tatăl, fie cu învăţatul fiu al acestuia (cel care în 1674 scria şi tipărea versuri româneşti cu ortografie de tip maghiar), a redactat, utilizând acelaşi sistem ortografic, primul lexicon original al limbii române, intitulat <span class="CharOverride-1">Dictionarium Vala&#173;chi&#173;co–Latinum.</span> Iar câteva decenii mai târziu, probabil în nordul Banatului,<span class="CharOverride-1"> </span>era scris în aceeaşi manieră ortografică dicţionarul latin–român–maghiar, cunoscut în literatura de specialitate drept <span class="CharOverride-1">Lexiconul Marsilian. </span>În toate aceste texte modelul ortografic maghiar a impus utilizarea cu frecvenţă şi distribuţie adesea diferite a unor grafeme specifice. Influenţa limbii latine şi, poate, dorinţa de a adapta un alfabet de împrumut la scrierea limbii române au dus însă la apariţia unor abateri de la regulile scrisului oficial maghiar. Încă din secolul al XVI-lea au fost consemnate, într-un etimologism <span class="CharOverride-1">avant la lettre</span> al celui care a dat forma grafică ultimă <span class="CharOverride-1">Fragmentului Todorescu, </span>apropieri ale grafiei unor cuvinte de forma lexemelor latineşti corespunzătoare. Mai mult chiar, autorul anonim al lucrării <span class="CharOverride-1">Dictionarium Valachico–Latinum</span> a căutat grafeme şi în afara sistemelor ortografice maghiar şi latinesc sau a inventat litere compuse pentru a indica, într-o foarte interesantă încercare, deopotrivă apariţia unui sunet prin alternanţă consonantică şi structura lexicală a unui derivat. Unele texte scrise cu ortografie latină după model maghiar, specifice comunităţilor româneşti de rit calvin, au fost transpuse, în epoca veche, din curiozitate intelectuală sau ca mijloc de propagandă religioasă, în alfabetul chirilic, constant utilizat în spaţiul românesc în primul rând de copiştii şi tipografii ortodocşi. S-a întâmplat aşa cu texte izolate din <span class="CharOverride-1">Cartea de cântece</span> calvine, copiate de doi preoţi bihoreni (popa Urs din Cotiglet şi popa Giurgiu din Lunca Sprie), şi cu un cântec de Crăciun, transcris, după informaţiile oferite de studiul limbii, în zona Făgăraşului. O ediţie cu slove chirilice a cunoscut şi primul volum de versuri intitulat <span class="CharOverride-1">Kintyets kimpenyesty ku glazurj rumunyesty, </span>apărut la Cluj în 1768<span class="CharOverride-1">. </span>O sursă scrisă cu alfabet latin în manieră ortografică maghiară va fi avut, foarte probabil, şi <span class="CharOverride-1">Evangheliarul de la Sibiu</span>, tipărit cu chirilice la mijlocul secolului al XVI-lea (1551–1553), dar înregistrând o serie de grafii similare celor existente în <span class="CharOverride-1">Cartea de cântece,</span> imprimată câteva decenii mai târziu la Cluj. <span class="CharOverride-1">Tatăl nostru</span> maghiar scris cu litere chirilice la finele <span class="CharOverride-1">Codicelui Sturdzan</span>, în anii de început ai secolului al XVII-lea, şi cel similar descoperit într-un miscelaneu nord-ardelenesc alcătuit un veac mai târziu par a fi reproducerea din memorie a rugăciunii, pusă pe hârtie de doi români care nu cunoşteau limba maghiară, iar nu o transliterare a unui text maghiar scris cu litere latine. Textele scrise cu ortografie de tip polonez,<span class="CharOverride-2"> </span>puţin numeroase, sunt rezultatul contactului avut de învăţaţi moldoveni cu Polonia<span class="CharOverride-2">. </span>Rugăciunea <span class="CharOverride-1">Tatăl nostru,</span> pe care Luca Stroici a notat-o, în 1593, pentru Stanisław Sarnicki, editorul volumului intitulat <span class="CharOverride-1">Statuta y Metrika Przywilwiów Korronnych </span>(Cracovia, 1594), reprezintă, în ordine cronologică, a doua dovadă a prezenţei grafiei cu litere latine în scrisul vechi românesc. Rugăciunea, provenind din varianta cuprinsă în <span class="CharOverride-1">Evanghelia după Matei</span>, reflectă o traducere cu circulaţie restrânsă în Moldova (o variantă a aceleiaşi traduceri va fi transcrisă în 1669 de Nicolae Milescu pentru Thomas Smith, capelanul bisericii anglicane din Constantinopol), iar forma grafică a fragmentului este modelată după normele scrisului polonez. Analiza evidenţiază însă şi în acest caz unele reflexe, adesea comentate, ale ortografiei latineşti şi italieneşti. Se adaugă utilizarea lui <span class="CharOverride-1">o</span> în <span class="CharOverride-1">komu, </span>sub certa influenţă a scrisului latinesc sau italienesc, alte câteva<span class="CharOverride-1"> </span>grafii. Mai puţin numeroase decât în <span class="CharOverride-1">Cartea de cântece</span> tipărită cu litere latine şi ortografie maghiară la Cluj cu aproximativ două decenii mai devreme, aceste influenţe pun în evidenţă, dincolo de cultura de tip umanist a marelui logofăt moldovean, încercarea lui de a oferi cititorilor apuseni şi prin forma scrisă a rugăciunii domneşti argumente în sprijinul originii latine a limbii române. Comentând, în 1864, particularităţile lingvistice ale acestei versiuni, B.P. Hasdeu considera că a găsit, în utilizarea unor „termeni curat latini” (precum <span class="CharOverride-1">pâne</span>,<span class="CharOverride-1"> detorie</span>,<span class="CharOverride-1"> detornic</span>, <span class="CharOverride-1">mântuieşte</span>,<span class="CharOverride-1"> </span>cărora le corespundeau, în versiunile coresiene ale textului, cuvintele de origine slavă <span class="CharOverride-1">pită</span>,<span class="CharOverride-1"> greşale</span>,<span class="CharOverride-1"> greşiţi</span>,<span class="CharOverride-1"> izbăveşte</span>), chiar dovada unei incipiente încercări de purificare lingvistică din partea celui considerat a fi „părintele filologiei latino-române”. Un secol mai târziu, la finele veacului al XVII-lea, alt învăţat moldovean, Miron Costin, utiliza scrisul latin în manieră poloneză pentru notarea cuvintelor româneşti incluse în două scrieri alcătuite în limba polonă şi destinate unor lectori din Polonia: în <span class="CharOverride-1">Cronica Ţărilor Moldovei şi Munteniei, </span>aşa-numita <span class="CharOverride-1">Cronică polonă</span> (în cadrul manuscrisului unic neautograf, „mâna” lui Costin se regăseşte doar în iscălitura finală, dar forma grafică pentru numele localităţilor, râurilor şi ţinuturilor Moldovei şi ale Ţării Munteneşti, şi mai ales aceea sub care sunt consemnate cuvintele puse pe două coloane pentru a demonstra descendenţa românei din latină nu pot fi decât o reproducere făcută de copistul polonez de pe manuscrisul marelui cronicar) şi în <span class="CharOverride-1">Istorie în versuri polone despre Moldova şi Ţara Românească</span>, aşa-numita <span class="CharOverride-1">Poemă polonă </span>(în redacţia bazată pe textul lui Costin apar nume româneşti de dregători, de dregătorii sau de ţinuturi)<span class="CharOverride-1">. </span>O serie de texte scrise cu ortografie de tip italienesc,<span class="CharOverride-2"> </span>destul de numeroase în ansamblu,<span class="CharOverride-2"> </span>sunt datorate<span class="CharOverride-2"> </span>unor misionarii catolici, originari în primul rând din Italia, interesaţi de spaţiul românesc, în care descoperiseră, încă din secolul al XIV-lea, o populaţie de origine romană ce vorbea o limbă asemănătoare cu propriul idiom, considerată fie latină coruptă („o limbă latină ţărănească şi puţin gramaticală”, scria în 1453 Flavio Biondo), fie, mai rar, italiană coruptă. Aceşti misionari traduc, adaptează sau alcătuiesc, de la mijlocul secolului al XVII-lea până în primele decenii ale secolului al XIX-lea, în primul rând în Moldova, unde congregaţia De Propaganda Fide infiinţase o misiune, mai multe scrieri în limba română sau având text paralel italienesc şi românesc. Dintre primele astfel de texte merită consemnate <span class="CharOverride-1">Întrebările la botez</span>,<span class="CharOverride-1"> </span>o serie de formule rituale<span class="CharOverride-1"> </span>şi câteva rugăciuni,<span class="CharOverride-1"> </span>pe care Bartolomeo Basetti le-a trimis, în 1643, la Roma, alături, se pare, de un catehism românesc. Vito Piluzio din Vignanello, ajuns prefect al misiunii catolice din Iaşi, a redactat şi apoi a tipărit la Roma, în 1677, <span class="CharOverride-1">Dottrina Christiana,</span> un text inspirat din <span class="CharOverride-1">Catehismul</span> lui Gheorghe Buitul<span class="CharOverride-1">.</span> Tot Vito Piluzio sau, poate, Francesco Antonio Renzi a colaborat cu un învăţat muntean pentru a alcătui un prim glosar geografic românesc (intitulat <span class="CharOverride-1">Nomi geografici...</span>), solicitat prin intermediul stolnicului Constantin Canta&#173;cuzino de contele Luigi Ferdinando Marsigli. În 1719 Silvestro Amelio, personalitate importantă a misiunii din Moldova, a reluat într-o copie fidelă catehismul<span class="CharOverride-1"> </span>lui Vito Piluzio, a alcătuit un glosar italiano–român,<span class="CharOverride-1"> </span>a transcris câteva rugăciuni, mai multe formule sacramentale şi câteva evanghelii,<span class="CharOverride-1"> </span>iar în 1725 a alcătuit o culegere de predici şi de fragmente evanghelice intitulată <span class="CharOverride-1">Conciones latinae–muldavo. </span>Anton Maria Mauro a redactat, în jurul anului 1760, mai multe fragmente grupate sub numele <span class="CharOverride-1">Diverse materie in lingua moldava. </span>Iar zece ani mai târziu un anonim, identificat de cercetători fie cu acelaşi Anton Maria Mauro, fie cu Franc&#173;antonio Minotto, a alcătuit primul ghid de conversaţie italo–român, numit, după locul de depozitare modernă a textului, <span class="CharOverride-1">Manuscrisul de la Göttingen. </span>La începutul secolului al XIX-lea Placido Porcelli a predat Colegiului „Sfântul Anton” din Roma un evangheliar,<span class="CharOverride-1"> </span>un catehism,<span class="CharOverride-1"> </span>mai multe rugăciuni, câteva dialoguri şi un dicţionar<span class="CharOverride-1">. </span>Iar Michele Sassiano şi Vincenzo Gatti au alcătuit o <span class="CharOverride-1">Învăţătură creştinească</span> şi au redactat o serie de cazanii,<span class="CharOverride-1"> </span>descoperite, la începutul secolului trecut, în Biblioteca Archiginnasio din Bologna. Alcătuite în primul rând ca texte ajutătoare pentru oficierea slujbei în limba română, scrierile misionarilor italieni au avut frecvent ca finalitate şi învăţarea (necesară pentru propaganda religioasă) a limbii vorbite de credincioşii moldoveni. Toate aceste scrieri, deopotrivă manuscrise şi tipărituri, utilizează o ortografie cu litere latine influenţată de regulile scrisului italienesc sau latinesc. Carac&#173;teristica lor dominantă este dată totuşi de prezenţa a numeroase grafeme mai puţin obişnuite în vechiul scris românesc cu litere latine. Aceste grafeme au îndreptat atenţia cercetătorilor nu atât spre scrisul polonez (misionarii catolici italieni din Moldova şi-au îndeplinit nu o dată misiunea sub conducerea unor episcopi originari din Polonia), cât spre scrisul maghiar (fără să se identifice însă cu acesta). Derogarea de la regulile scrisului italienesc din epocă a fost probabil o modalitate de adaptare a formei textelor alcătuite de misionari la obişnuinţele ortografice ale destinatarilor potenţiali, credincioşi creştini originari din Transilvania (numiţi în documentele Congregaţiei <span class="CharOverride-1">ungari</span>, adică „un&#173;gu&#173;reni, transilvăneni”, nu „unguri, maghiari”), trecuţi deja la religia apuseană şi utilizând, pentru diferenţierea de ortodocşi, scrisul cu litere latine după model ortografic maghiar. În fine, textele cu model ortografic german au o prezenţă aproape accidentală<span class="CharOverride-2">. </span>Un miscelaneu<span class="CharOverride-2"> </span>donat în anul 1743 bibliotecii Gimnaziului Evanghelic din Sibiu, aflat în prezent în fondurile Bibliotecii Brukenthal, cuprinde între filele unor foi volante scrise în limbile latină şi germană un text tipărit, singular ca formă şi conţinut în scrisul vechi românesc. Fiind imprimat pe o foaie îngustă şi alungită, asemănătoare ca format reţetelor completate în cabinetele medicale, textul cuprinde două „reţepte”, prima „de friguri care sânt numai de la gând”, a doua „de căldură mare”. Sunt, fără dubiu, nu reţete autentice, ci versuri parodice cu pretext medical, alcătuite pentru a ironiza tratamentele „tradiţionale” folosite în combaterea „căldurilor” şi a „frigurilor” (pro&#173;duse, în acest caz, de dragoste), iar cele două scrieri versificate reflectă nu doar mentalitatea unui medic sibian şcolit în universităţi din Germania, ci şi influenţa (probabil circumstanţială) a modelului ortografic german. În text apare, spre exemplu, grafemul <span class="CharOverride-1">sch</span> (<span class="CharOverride-1">schu</span> „şi”), utilizat, poate sub influenţa aceluiaşi model, la mijlocul veacului al XVII-lea, şi de învăţatul anonim din Caransebeş care a lăsat <span class="CharOverride-1">Dictionarium Valachico–Latinum</span>. Substan&#173;tivele sunt scrise constant cu iniţială majusculă (<span class="CharOverride-1">Flore, Pectus, Recept, Venter</span>), iar litera <span class="CharOverride-1">s </span>are forma alungită, bine cunoscută din scrisul mai vechi german. Litera cu această formă se regăseşte, de altfel, în multe scrieri, deopotrivă tipărite sau manuscrise, alcătuite în secolele XVI–XVIII în Transilvania şi, firesc pentru o carte imprimată în Polonia, în <span class="CharOverride-1">Tatăl nostru</span> publicat de Stanisław Sarnicki după textul scris de mână de Luca Stroici. Influenţe ortografice germane atestă şi glosele datorate lui Christian Friederich Temler, autor transilvănean din a doua jumătate a secolului al XVIII-lea, cuprinse într-un puţin cunoscut <span class="CharOverride-1">Voca&#173;bularium Valachicum</span>. În legătură directă, desigur, cu destinatarii textelor (români dornici să înveţe limba germană sau germani interesaţi de limba română), numărul influenţelor ortografice ger&#173;ma&#173;ne creşte în manualele bilingve tipărite în Transilvania, în primele decenii ale veacului al XIX-lea, de Ioan Piuariu Molnár şi de Andreas Clemens. </p>
			<p class="Heuristica-BASE">La sfârşitul secolului al XVIII-lea şi în primele decenii de după 1800 au apărut în Transilvania, ca reflex al concepţiei iluministe şi ca urmare a acţiunii concertate a reprezentanţilor Şcolii Ardelene, mai multe lucrări cu caracter programatic, care atestă prima încercare coerentă şi fundamentată ştiinţific de creare a unui alfabet propriu limbii române prin utilizarea „slovelor strămoşeşti”. Sunt imprimate acum scrieri precum gramatica intitulată <span class="CharOverride-1">Elementa linguae daco–romanae sive valachicae</span>,<span class="CharOverride-1"> </span>semnată de Samuil Micu şi Gheorghe Şincai, apărută în două ediţii, în 1780 la Viena şi în 1805 la Buda (cu sumar şi ortografie parţial modificate); <span class="CharOverride-1">Orthographia romana sive latino </span>a lui Petru Maior,<span class="CharOverride-1"> </span>tipărită tot la Buda în 1819 (precedată în 1805 de o mai puţin celebră <span class="CharOverride-1">Orthografia latino–valachica</span>, datorată lui Ştefan Crişan); <span class="CharOverride-1">Lexiconul românesc–latinesc–unguresc–nemţesc</span>, primul dicţionar normativ, explicativ şi etimologic al românei literare, publicat în 1825 în aceeaşi Crăiască Tipografie însărcinată cu imprimarea cărţilor destinate Ungariei şi teritoriilor anexate. Urmăreau aceleaşi obiective culturale şi naţionale scrierile lingvistice (toate lăsate în manuscris) datorate lui Ioan Budai-Deleanu, între acestea în primul rând <span class="CharOverride-1">Fundamenta grammatices linguae romaenicae</span> şi <span class="CharOverride-1">Dascalul românesc pentru temeiurile gramaticii româneşti</span>. În ele sunt utilizate de asemenea grafii etimologizante, bazate însă pe principii ortografice parţial diferite de cele susţinute de ceilalţi reprezentanţi de marcă ai mişcării iluministe transilvănene. Utilizând modelul propus în lucrările programatice amintite (model modificat în timp în ceea ce priveşte forma şi inventarul grafemelor create, pentru prima dată în scrisul românesc, pe baza legilor de evoluţie a sunetelor în trecerea de la latină la română), Ioan Bob a tipărit, în 1822–1823, un <span class="CharOverride-1">Dicţionar rumânesc–latinesc şi unguresc.</span> Scopul declarat al căutărilor menite să ducă la crearea unui alfabet propriu limbii noastre, care să aibă concomitent calitatea de a evidenţia originea latină a românei, dar şi să permită normarea şi implicit unificarea formei sale literare (scrisul chirilic, fonologic în esenţă, menţinea diferenţele existente între variantele literare regionale), a fost dublat, la începutul activităţii reprezentanţilor Şcolii Ardelene, de un obiectiv religios. Iar acesta era strict circumscris condiţiilor în care se dezvolta cultura românească din teritoriile aflate dincolo de munţi, unde, în mod deja tradiţional, scrisul cu litere latine era utilizat numai de românii supuşi Bisericii apusene, predominant calvini, iar cel cu slove chirilice de ortodocşi. <span class="CharOverride-1">Cartea de rogacioni pentru evlavia homului chrestin,</span> publicată de Samuil Micu în 1779 (cu un an înainte de apariţia gramaticii reprezentative a Şcolii Ardelene), şi acatistul<span class="CharOverride-1"> </span>editat<span class="CharOverride-1"> </span>de acelaşi învăţat la Blaj doi ani mai târziu, tipărituri destinate credinciosului de rând, aveau menirea să arate şi prin grafie (aflată atunci în faza sa excesiv etimologizantă) că greco-catolicii erau diferiţi de românii trecuţi la calvinism<span class="CharOverride-1">. </span>Este, de regulă, bine cunoscut modul de apariţie a noilor litere româneşti, simple sau compuse, cu sau fără semne diacritice, preluate exclusiv din scrierea latinească sau raportate, în timp, la limba italiană. Mai puţin cunoscut este, în ciuda argumentelor aduse de unii lingvişti, faptul că ortografia etimologizantă nu a fost nicicând un scop în sine (dovadă simplificarea sa în timp, realizată de aceiaşi autori care, în scrierile manuscrise sau imprimate destinate publicului larg, foloseau constant alfabetul chirilic) şi nu a urmărit cu prioritate schimbarea rostirii româneşti (în <span class="CharOverride-1">Lexiconul</span> din 1825 textul cules cu slove chirilice, în coloane paralele sau însoţind formele-titlu, indică modul de rostire a formelor scrise etimologizant). A fost însă un mijloc de evidenţiere a latinităţii limbii române, ca parte a unui program de schimbare concertată a modelelor culturale, urmărit sistematic vreme de aproape un secol, de la 1780 până spre finele veacului al XIX-lea, când etimologismul „extern”, bazat pe modelul limbii latine, a lăsat locul, în scrisul românesc, etimologismului „intern”, menit să pună în evidenţă şi să consolideze, prin relaţia stabilită între grafia formelor flexionare ale aceluiaşi cuvânt sau prin aceea a cuvintelor care aparţineau aceleiaşi familii lexicale, structura limbii române literare. Iar etapele acestui proces, iniţiat de Şcoala Ardeleană şi definitivat de Academia Română, au fost marcate de oscilaţii şi de reveniri punctate de câteva proiecte ortografice, gramaticale şi lexicografice, mai importante fiind cele elaborate de Timotei Cipariu, Ion Heliade-Rădulescu, August Treboniu Laurian şi Ioan C. Massim, apoi de Titu Maiorescu. Oscilaţii şi controverse au existat de altfel, începând de la mijlocul secolului al XIX-lea, nu doar între diverse maniere de scriere etimologizantă (latinizantă sau italienizantă, cu model extern sau intern), ci şi între etimologişti şi adepţii unui alfabet cu litere latine care urma să respecte principiul fonologic, tradiţional în scrisul românesc – proiectul din 1860 al Eforiei Instrucţiunii Publice din Ţara Românească, cel elaborat de Aron Pumnul sau, mai târziu, acela datorat lui Titu Maiorescu, modificat după 1881 şi definitivat, practic, în 1904. Sunt semnificative în acest sens disputele intraacademice punctate, spre exemplu, de episodul aşa-numitului <span class="CharOverride-1">Prandiulu academicu</span>,<span class="CharOverride-1"> </span>oferit de A.I. Odobescu în <span class="CharOverride-1">Pseudo-cynegetikos</span>, cu amuzant rafinament inte&#173;lectual, etimologiştilor excesivi. Bogdan Petriceicu Hasdeu, adept şi el al scrisului de tip fonologic (deşi utiliza în lucrările sale numeroase norme ortografice etimologizante), a consemnat la rândul său disputele dintre direcţiile de evoluţie a românei literare moderne (etimologismul latinesc, franţuzismul şi direcţia istorico-tradiţională) în piesa intitulată <span class="CharOverride-1">Orthonerozia </span>(sau<span class="CharOverride-1"> Trei crai de la Răsărit</span>). Coexistenţa în a doua jumătate a veacului al XIX-lea a unor sisteme de scriere cu litere latine cu variante diverse de alfabet chirilic sau de tranziţie a condus la asocierea evidentă a unui tip de alfabet cu o anume atitudine culturală, ştiinţifică (şi chiar politică), la exploatarea cu intenţie stilistică a unor forme sau sisteme grafice pentru evidenţierea „vârstei culturale” a utilizatorilor, deveniţi personaje literare. A făcut-o admirabil I.L. Caragiale, care a dezvoltat şi rafinat în opera sa comică idei literare ilustrate anterior în scrisul beletristic de Alecsandri, de Odobescu sau de Hasdeu. </p>
			<p class="Heuristica___m_RPR"><span class="CharOverride-2">Repere bibliografice: </span>B.P. Hasdeu,<span class="CharOverride-2"> </span><span class="CharOverride-1">Luca Stroici, părintele filologiei latino–române, </span>Bucureşti, 1864; republ. în B.P. Hasdeu, <span class="CharOverride-1">Studii de lingvistică şi filologie, </span>I, îngr. şi introd. Grigore Brâncuş, Bucureşti 1988, <span class="CharOverride-1">34–48</span>; I. Bogdan, <span class="CharOverride-1">De la cine şi când au împrumutat românii alfabetul chirilic?</span>, în <span class="CharOverride-1">Lui Titu Maiorescu. Omagiu</span>, Bucureşti, 1900, <span class="CharOverride-1">585–594</span>; Nicolae Drăganu, <span class="CharOverride-1">Mihail Halici (Contribuţie la istoria culturală românească din sec. XVII)</span>,<span class="CharOverride-1"> </span>DR, partea I, 1924–1926; Romulus Ionaşcu, <span class="CharOverride-1">Sisteme ortografice cu litere chirilice şi latine în scrierea limbii române</span>, ed. 2, Bucureşti, 1962; Ion Gheţie, <span class="CharOverride-1">Un vechi text literar românesc din secolul al XVII-lea</span>,<span class="CharOverride-1"> </span>LR, 1965, 6; Ion Gheţie, <span class="CharOverride-1">Opera lingvistică a lui Ion Budai-Deleanu</span>,<span class="CharOverride-1"> </span>Bucureşti, 1968, <span class="CharOverride-1">69–80</span>; Emil Vîrtosu, <span class="CharOverride-1">Paleografia româno-chiri&#173;lică,</span> Bucureşti, 1968; Ion Gheţie, <span class="CharOverride-1">Începuturile scrisului în limba română</span>,<span class="CharOverride-1"> </span>Bucureşti, 1974, <span class="CharOverride-1">9–29</span>; Flora Şuteu, <span class="CharOverride-1">Influenţa ortografiei asupra pronunţării literare româneşti</span>,<span class="CharOverride-1"> </span>Bucureşti, 1976; <span class="CharOverride-1">Istoria lingvisticii româneşti</span>, coordonator Iorgu Iordan, Bucureşti, 1978, <span class="CharOverride-1">24–27</span>,<span class="CharOverride-1"> 43–48</span>,<span class="CharOverride-1"> 72–75</span>;<span class="CharOverride-1"> </span>Ion Gheţie, „<span class="CharOverride-1">Evangheliarul de la Sibiu” şi textele româneşti scrise cu litere latine şi ortografie maghiară,</span> LR, 1979, 2; Gh. Chivu, <span class="CharOverride-1">Versuri satirice cu pretext medical din prima jumătate a secolului al XVIII-lea, </span>LR, 1984, 2; G. Piccillo, <span class="CharOverride-1">Testi romeni antichi in alfabeto latino (secoli XVI–XVIII)</span>, Catania, 1991; Gh. Chivu, <span class="CharOverride-1">Un „Tatăl nostru” maghiar scris cu litere chirilice, </span>LR, 1993, 9; Gh. Chivu,<span class="CharOverride-1"> Influe nţe maghiare asupra ortografiei scrierilor </span><span class="CharOverride-1">misionarilor italieni din secolele al XVII-lea şi al XVIII-lea</span>,<span class="CharOverride-1"> </span>în <span class="CharOverride-1">Conferinţa Naţională de Bilingvism</span>,<span class="CharOverride-1"> </span>îngr. Olga Murvai, Bucureşti, 1999, <span class="CharOverride-1">9–18</span>; Ion Gheţie, Al. Mareş, <span class="CharOverride-1">De când se scrie româneşte</span>,<span class="CharOverride-1"> </span>Bucureşti, 2001, <span class="CharOverride-1">16–34</span>; Teresa Ferro, <span class="CharOverride-1">I missionari catolici in Moldavia</span>,<span class="CharOverride-1"> </span>[Cluj-Napoca], 2005, <span class="CharOverride-1">106–124</span>; Gh. Chivu,<span class="CharOverride-1"> Grafii cu model latin în scrisul vechi românesc, </span>în <span class="CharOverride-1">Antic şi modern. In honorem Luciae Wald</span>,<span class="CharOverride-1"> </span>Bucureşti, 2006, <span class="CharOverride-1">117–124</span>; Daniele Pantaleoni, <span class="CharOverride-1">Observaţii asupra textelor româneşti vechi cu alfabet latin (1570–1703)</span>, „Philologica Jassyensia”, 2007, 1; Gh. Chivu, <span class="CharOverride-1">Texte cu grafie latină şi modelul ortografic latinesc în cultura românească veche</span>,<span class="CharOverride-1"> </span>în <span class="CharOverride-1">Limba română. Ipostaze ale variaţiei lingvistice</span>,<span class="CharOverride-1"> </span>I, Bucureşti, 2011, <span class="CharOverride-1">411–422</span>. &#9;<span class="semnatura-final" lang="en-US">Gh.C.</span></p>
			<div class="_idGenObjectLayout-1">
				<div id="_idContainer033" class="_idGenObjectStyleOverride-1">
					<img class="_idGenObjectAttribute-1" src="03_p96-209_AiAl-web-resources/image/AlgeD.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">ALGE,</span> revistă care a apărut la Bucureşti, lunar, din 13 septembrie 1930 până în 5 iulie 1931 (şapte numere). Director: Aureliu Baranga. Promovând suprarealismul cu tonalităţi provocatoare, violent contestatare, valorificând prin dicteul automat delirul verbal sau „grafismele subconştientului”, publicaţia, subintitulată „Revistă de artă modernă”, nu are un articol-program explicit. Totuşi, poate fi citită următoarea <span class="CharOverride-1">Prefaţă:</span> „Subliniaţi subiectul cu o linie şi predicatul cu două”, ceea ce ar putea constitui o declaraţie de intenţii sui-generis. Ei i s-ar putea alătura, în aceeaşi direcţie programatică, şi „gândurile” adresate cititorului în <span class="CharOverride-1">Aceluia care poartă 35 la inimă</span>. Semnează versuri Gherasim Luca, Gh. Crişan, Aureliu (Aurel) Baranga (<span class="CharOverride-1">Femur sintetic, Solstiţiu echivoc</span>). Poezia <span class="CharOverride-1">Gând</span> are drept semnătură o amprentă, prin care se identifică Sesto Pals. Publică proză Aurel Baranga (<span class="CharOverride-1">Divagaţii în gol</span>), Mihai Hubert, Gherasim Luca, Gh. Crişan ş.a. E greu de reţinut vreun text ilustrativ în această joacă voit nonconformistă, iconoclastă şi absurdă pe care o reprezintă <span class="CharOverride-2">A.</span> Sectorul cel mai amuzant îl constituie acela al pseudopanseurilor, al anunţurilor şi jocurilor de cuvinte: „Dacă pui argint în mitră scoţi desigur mitrat de argint”; „Narcoticul nu e decât un covor de Persia pentru un vagabond”; „Îngerii citesc ceea ce scriu oamenii cu pană de gâscă, iar gâştele citesc nu numai ceea ce scriu oamenii, ci şi îngerii”. La rubrica „Informaţiuni”, se poate citi: „Dacă nu se duce Mahomed la munte, se duce la mare.” Pe coperta unui număr apare „Splendid colorat. Splendid ilustrat. Colaboratorii cei mai fotogenici. Creştem pitpalaci. Şi nu apărem”. Concluzia – dacă există vreuna – poate fi rezumată de cuvintele lui Sesto Pals, din tableta <span class="CharOverride-1">Urmuz</span>: „Totul e un acces de nebunie de care a fost cuprinsă o limbă şi puroiul se revarsă pe noi, în noi, ne disecă, ne dizolvă, ne mănâncă”. Alţi colaboratori: Hans Mattis-Teutsch, Perahim, Costea Sar, Fredy Goldstein. &#9;<span class="semnatura-final" lang="en-US">D.B.</span></p>
			<p class="Heuristica-PRIMUL"><span class="titlu-12">AL-GEORGE, Ion </span>(27.III.1891, Sângeorz-Băi – 9.I.1957, Bucureşti), poet, traducător Este fiul Mariei şi al lui Leon Al-George, agricultori de etnie romă. După şcoala elementară, făcută în satul natal, şi cinci clase (1902–1907) urmate la Liceul Grăniceresc din Năsăud, <span class="CharOverride-2">A.</span>, trecut în România, figura în 1912 alături de Maria Giurgea şi Elvira Popescu printre absolvenţii clasei de dramă şi comedie a Conservatorului de Muzică şi Declamaţie din Bucureşti. Ecourile unei existenţe de boem se răsfrâng în <span class="CharOverride-1">Fragment dintr-un roman </span>(1922). Nu va fi totuşi actor, ci bibliotecar la Fundaţia Universitară „Regele Carol I”, unde va funcţiona din 1913 până la pensionare. Ultimii ani de viaţă adaugă, la durerea pierderii în război a unicului său fiu, indigenţa şi boala. Este frate cu poetul Vasile Al-George şi unchi al indianistului Sergiu Al-George.</p>
			<p class="Heuristica-BASE">În 1909 <span class="CharOverride-2">A.</span> publică în „Convorbiri literare” traducerea unei poezii de Carmen Sylva, în 1910 versuri şi proză în ziarul „Epoca” şi mai multe articole în „Ordinea”. Până la Primul Război Mondial va colabora asiduu la „Arta” (unde semna şi cu pseu&#173;donimele Terentius, Varro, Vilica, Ion Vilica), la „Convorbiri literare”, „Cosinzeana”, „Cuvân&#173;tul nostru”, „Gazeta Transilvaniei”, „Rampa”, „Ilus&#173;traţiunea neamului nostru” (aici şi cu pseudonimele Ion Al. Francesco şi Ion Al. Cozia), „Flacăra” ş.a. Volumele <span class="CharOverride-1">Aquile</span> (1913; Premiul Academiei Române, raportor Duiliu Zamfirescu) şi <span class="CharOverride-1">Domus taciturna</span> (1916) adună poeme din aceste publicaţii. În 1915 îi mai apăruse comedia <span class="CharOverride-1">Sapho</span>, publicată iniţial în „Zorile” (1912). Era mem&#173;bru al Societăţii Scriitorilor Români (1915). La Şcoala de Ofiţeri de Rezervă din Botoşani sau în tranşeele războiului, continuă să scrie, fixând momentul istoric, şi trimite la „Moldova veche” (Botoşani), „Sburătorul”, „Eroii”, „Săgetătorul” poezii ocazionale, precum şi două piese „de tranşee”, <span class="CharOverride-1">Fugarul</span> şi <span class="CharOverride-1">Sângele neamului</span> (scrise în colaborare cu Ştefan Tătărescu şi tipărite, după ce prima se reprezentase pe front, în 1919). După război conduce revistele populare „Apărătorii patriei” şi „Eroii”. Reia colaborarea la „Flacăra” şi „Convorbiri literare”, aici îndeplinind şi sarcini redacţionale. Semnează, de asemenea, în „Gândirea”, „Propilee literare”, „Munca literară”, „Muzică şi poezie”, „Revista scriitoarelor şi scriitorilor români”, „România literară” ş.a. E vorba însă de texte mai vechi, reluate, unele sub alt titlu. Dintr-o seamă de proiecte, între care şi o culegere de tălmăciri din Pindar şi Anacreon, încerca să valorifice în 1953 manuscrisele a două importante traduceri, <span class="CharOverride-1">Istoria romană</span> de Theodor Mommsen şi opera lui Sofocle. Amestec de romantism, parnasianism şi simbolism, poezia lui tinde spre modelul clasic, ale cărui semne exterioare le pune în evidenţă cu o anume ostentaţie. Antichitatea romană este Mecca lui <span class="CharOverride-2">A.</span>, tărâmul spre care îl poartă destinul şi imaginaţia (<span class="CharOverride-1">Viziuni antice</span>). Este tărâmul poeziei, întrezărit, la modul simbolist, într-un absorbant „dincolo de orizont”. Instalat într-o Romă imaginară, poetul face, epicureic, elogiul vieţii (<span class="CharOverride-1">Petronius către Eunyce</span>), închină ode principiilor vitale (<span class="CharOverride-1">Isis, Lacrimile Soarelui</span>), amestecând vis şi realitate sau plasticizând graţios (<span class="CharOverride-1">Carmina</span>). Recea detaşare parnasiană, „teoretizată” într-o <span class="CharOverride-1">ars poetica</span>, lipseşte. Nota elegiacă, mai plină în volumul <span class="CharOverride-1">Domus taciturna</span>, mişcă desenul şi îi imprimă rezonanţele caducităţii. Elementele simboliste (parcul, grădina, parfumuri, mirajul depărtării, cântecul şi plânsul fântânilor) tulbură „helenicul vis” al poetului. Totuşi, atmosfera de intimitate senină şi de împăcare finală rămâne dominantă. În pofida stereotipiei imagistice, a travestiului clasicizant, renunţarea la emfaza retorică şi tendinţa de interiorizare a expresiei sunt ceea ce interesează în lirica lui <span class="CharOverride-2">A.</span> El a tradus (incluzând câteva versiuni în volumul <span class="CharOverride-1">Domus taciturna</span>) din bucolicii siracuzani Bion şi Moschos, din Cleanthes, Pindar, din sonetele lui Michelangelo şi, fragmentar, din Dante (<span class="CharOverride-1">Infernul</span>, cânturile I şi II). În comedia <span class="CharOverride-1">Sapho</span> iluzia vieţii antice e convingătoare, dar modelul comediei burgheze de salon oferă, inadecvat, majoritatea soluţiilor dramatice.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Aquile</span>, Câmpina, 1913; <span class="CharOverride-1">Sapho</span>, Bucureşti, 1915; <span class="CharOverride-1">Domus taciturna</span>, Bucureşti, 1916; <span class="CharOverride-1">Fugarul. Sângele neamului (două piese de tranşee)</span>, (în colaborare cu Ştefan Tătărescu), Bucureşti, 1919.</p>
			<p class="Heuristica___m_RPR"><span class="CharOverride-2">Repere bibliografice:</span> Duiliu Zamfirescu, <span class="CharOverride-1">„Aquile”</span>, AAR, partea administrativă, t.XXXVI, 1913–1914; N. Bănescu, <span class="CharOverride-1">„Domus taciturna”</span>, CL, 1916, 7–8; Lovinescu, <span class="CharOverride-1">Scrieri</span>, VI, <span class="CharOverride-1">78</span>; Călinescu, <span class="CharOverride-1">Ist. lit.</span> (1941), <span class="CharOverride-1">581</span>,<span class="CharOverride-1"> Ist. lit.</span> (1982), <span class="CharOverride-1">658</span>; Ciopraga, <span class="CharOverride-1">Lit. rom., 252–253</span>; Scarlat, <span class="CharOverride-1">Ist. poeziei</span>, II, <span class="CharOverride-1">189; Dicţ. scriit. rom.</span>, I,<span class="CharOverride-1"> 54–55; </span>Hrimiuc-Toporaş, <span class="CharOverride-1">Atelier</span>, <span class="CharOverride-1">211–216</span>. &#9;<span class="semnatura-final" lang="en-US">G.H.-T.</span></p>
			<div class="_idGenObjectLayout-1">
				<div id="_idContainer036">
					<div id="_idContainer034" class="_idGenObjectStyleOverride-1">
						<p class="Titlu-Nume-H"><span class="titlu-12">AL-GEORGE, Sergiu</span> </p>
						<p class="Titlu-mic-DATE">(13.IX.1922, Târgu Mureş – 9.XI.1981, Bucureşti), indianist, eseist, traducător. </p>
					</div>
					<div id="_idContainer035" class="_idGenObjectStyleOverride-1">
						<img class="_idGenObjectAttribute-1" src="03_p96-209_AiAl-web-resources/image/Al_George_Sergiu.png" alt="" />
					</div>
				</div>
			</div>
			<p class="Heuristica-PRIMUL">Fiu al Antoniei Al-George (n. Donos), funcţionară, descendentă dintr-o familie de preoţi de mai multe generaţii originară din Soroca, şi al lui Vasile Al-George, funcţionar, absolvent al Conservatorului de Artă Dramatică şi al Facultăţii de Drept, poet şi publicist de oarecare notorietate, <span class="CharOverride-2">A.</span> urmează cursul primar şi primele clase de liceu în oraşul natal, continuând la Liceul „Matei Basarab” din Bucureşti, unde îşi susţine şi examenul de bacalaureat (1941). În Capitală urmează şi Facultatea de Medicină (1941–1949, inclusiv stagiile de extern şi intern). Lucrează ca medic în Bucureşti, din mai 1950 până la pensionare (survenită timpuriu, în 1978, în urma unui infarct), în diferite unităţi de asistenţă medicală (la Clinica Universitară ORL, ca preparator, apoi asistent universitar, la diferite policlinici, între care, în 1952–1958, policlinica Teatrului de Operă şi Balet). Personalitate cu totul remarcabilă, înclinat spre cercetare şi demers speculativ, <span class="CharOverride-2">A.</span> a adăugat, prin studiu propriu, competenţei sale de medic pe cea a indianistului de aleasă ţinută. Interesul lui pentru gândirea şi civilizaţia indiană s-a cristalizat încă de pe la vârsta de cincisprezece ani (când, elev, a fost cu deosebire impresionat de felul în care Augustin Z. N. Pop, profesor de română, a prezentat valenţele „indice” ale operei lui M. Eminescu) şi s-a dezvoltat şi aprofundat în urma unor lecturi asidue, mai ales din Mircea Eliade, pe care şi l-a ales drept model şi mentor şi de la care, trimiţându-i în 1947 întâiul său articol publicat, a obţinut o primă recunoaştere: „Încă un indianist român!”; debutul în domeniul indianisticii avusese loc în acest an, cu <span class="CharOverride-1">Le Mythe de l’atman et la genèse de l’absolu dans la pensée indienne</span>, apărut în „Revue des études indo-européennes”. Ca medic, specialist în otorinolaringologie, a desfăşurat cercetări de foniatrie, depunând o muncă de pionierat în problema explorării prin mijloace optice a corzilor vocale. Redactase – şi predase, în 1958, Editurii Medicale – un tratat de foniatrie care nu a mai putut apărea, autorul fiind arestat şi trimis în judecată, acuzat, împreună cu Al. Paleologu, C. Noica, N. Steinhardt, de complot împotriva ordinii de stat. Condamnat la şapte ani de închisoare, a fost pus în libertate în aprilie 1964, în baza decretului de graţiere referitor la deţinuţii politici. După anii de detenţie, şi-a reluat activitatea de medic, însă cercetările de indianistică, reprezentând pentru el o pasiune puternică, i-au ocupat treptat prim-planul activităţii intelectuale. În 1981 a participat la Congresul de Indianistică de la Varanasi (India).</p>
			<p class="Heuristica-BASE">Fără să aibă studii atestate în materie, <span class="CharOverride-2">A. </span>a devenit o personalitate recunoscută în România şi peste hotare, inclusiv în India, în mediile universitare şi în cercurile savanţilor preocupaţi de acelaşi domeniu, indianistica (sanscritologie, miturile şi credinţele indiene, filosofia, cultura tradiţională indiană în general), cu deschidere pertinentă către domenii de mai mare generalitate (filosofia limbajului, culturologie, reflecţia asupra filosofiei culturii). A publicat în periodice de specialitate – între altele: <span class="CharOverride-1">Purna ghata et le symbolisme du vase dans l’Inde</span> în „Arts asiatiques”, 1957 (în colaborare cu Arion Roşu); <span class="CharOverride-1">Indriya et le sacrifice des prana</span> în „Mitteilungen des Instituts für Orientforschung”, 1957 (în colaborare cu Arion Roşu); <span class="CharOverride-1">The Semiosis of Zero According to Panini</span>, <span class="CharOverride-1">L’Inde antique et les origines du structuralisme</span> în <span class="CharOverride-1">X</span><span class="CharOverride-16">th</span><span class="CharOverride-1"> International Congress of Linguists</span>; <span class="CharOverride-1">The Extralinguistic Origin of Panini’s Syntactic Categories and Their Linguistic Accuracy</span> în „Journal of Oriental Institute”; <span class="CharOverride-1">Are Panini’s Sutras Descriptive or Perceptive Sentences</span>? în „Annals of the Bhandarkar Oriental Research Institute”, 1977–1978; <span class="CharOverride-1">La Résonnance de la pensée indienne dans la culture roumaine</span> în <span class="CharOverride-1">Fourth World Sanskrit Conference of IASS</span>. A participat la colocvii şi congrese ştiinţifice internaţionale, a făcut o călătorie de studii în India, vizitând centrele importante de sanscritologie. A avut contribuţii notabile de iatroistoriografie, redactând, pentru tratatul <span class="CharOverride-1">Istoria medicinei universale</span> (1970), capitolele <span class="CharOverride-1">Medicina indiană </span>şi <span class="CharOverride-1">Medicina tibetană</span>. În 1971–1974 a predat un curs liber de cultură şi civilizaţie indiană la Universitatea din Bucureşti, unde, în 1980, invitat de profesoara Amita Bhose din India, care preda disciplinele de indianistică, va coordona cu pasiune cenaclul de studii indiene organizat – neoficial – în rândul studenţilor. A tradus, prefaţat şi adnotat texte reprezentative ale culturii indiene în volumul de debut <span class="CharOverride-1">Filosofia indiană în texte </span>(1971), cu versiuni din<span class="CharOverride-1"> Bhagavad-gita</span>, <span class="CharOverride-1">Shamkhya-karika</span>, <span class="CharOverride-1">Tarka-sangraha</span>, transpuse din limba sanscrită. A fost prezent cu un text (<span class="CharOverride-1">Temps</span>, <span class="CharOverride-1">histoire, destin</span>) în numărul 33, din 1977, al publicaţiei franceze „Cahiers de l’Herne”, dedicat lui Mircea Eliade. Eseuri culturologice care interesează un public mult mai larg decât cel al specialiştilor ori al pasionaţilor de indianistică apar în cartea intitulată <span class="CharOverride-1">Arhaic şi universal. India în conştiinţa culturală românească</span> (1981). Dacă în <span class="CharOverride-1">Limbă şi gândire în cultura indiană</span> (1976) <span class="CharOverride-2">A.</span> depăşea fruntariile stricte ale demersului lingvistic şi filologic, dezvoltând consideraţii filosofice, prin volumul de eseuri <span class="CharOverride-1">Arhaic şi universal</span> – considerat capodopera sa – practic transcende domeniul strict al indianisticii, oferind o reflecţie, profundă şi fundamentală, în marginea fenomenului cultural. Cartea a îmbogăţit în chip oportun bibliografia privitoare la literatura – şi, în general, la cultura – română, reprezentând o contribuţie notabilă în domeniul culturologiei, şi anume într-un câmp problematic fecund, cel al revalorizării gândirii tradiţionale. Volumul grupează patru eseuri consacrate temei enunţate în subtitlu, cu referire precisă la Constantin Brâncuşi (<span class="CharOverride-1">Comentarii indiene la Brâncuşi</span>), Mircea Eliade (<span class="CharOverride-1">India în destinul cultural al lui Mircea Eliade</span>), Lucian Blaga (<span class="CharOverride-1">Structurile antinomice la Lucian Blaga şi accepţia indiană a metaforicului</span>) şi M. Eminescu (<span class="CharOverride-1">Eminescu – Arhetipul</span>). <span class="CharOverride-2">A.</span> abordează subiectele alese prevalându-se de dubla lui competenţă de cunoscător al gândirii indiene şi al culturii occidentale. Procedează la un demers hermeneutic comparativ, menit să pună în lumină nu deosebirile, ci convergenţele, coincidenţele, omologiile, similitudinile (tematice, de simboluri, de poziţie ontică). Redescoperirea arhaicului – în arta, în cultura modernă – echivalează cu o fericită regăsire a unei universalităţi perene şi fundamentale. Acreditând o metodă personală, comparativ-hermeneutică, ilustrată convingător, <span class="CharOverride-2">A.</span> a dat o lucrare importantă, pe care Mircea Eliade a apreciat-o elogios, afirmând (într-o scrisoare către Mircea Handoca): „În fond, Sergiu Al-George a reuşit să ilustreze, în mod exemplar, ceea ce am putea numi o nouă metodă comparativă pentru cercetarea şi înţelegerea civilizaţiilor tradiţionale”.</p>
			<p class="Heuristica_CITAT">Pentru mulţi, Sergiu Al George rămâne o figură enigmatică. Medic (cu lucrări remarcabile în specialitatea lui), deţinut politic, indianist erudit – apreciat  ca atare de Eliade şi de alţi savanţi –, serios, discret, meticulos în tot ceea ce face, deloc răsfăţat de istorie, Sergiu Al George pare a se deosebi de amicii săi mai mult sau mai puţin norocoşi decât el: nu-i o natură religioasă şi exuberantă ca N. Steinhardt (o natură samuraică!), nu-i sceptic şi hedonist ca Al. Paleologu, nu se potriveşte, ca fire şi în idei, nici cu vitalul, cârtitorul, moralistul Ion D. Sîrbu, în stare să moară pentru o expresie memorabilă… Dintre toţi, el părea a fi destinat studiului şi ascezei morale şi spirituale. A trecut prin experienţa carcerală şi n-a avut timp să-şi construiască decât fragmentar opera…</p>
			<p class="Heuristica_CITAT_semnat">EUGEN SIMION</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Limbă şi gândire în cultura indiană</span>, Bucureşti, 1976, ed. Piteşti, 2005; <span class="CharOverride-1">Arhaic şi universal. India în conştiinţa culturală românească</span>, Bucureşti, 1981;<span class="CharOverride-1"> Corespondenţa Sergiu Al-George (1922–1981)</span>, ed. 2, pref. Dorina Al-George, Bucureşti, 1999. <span class="CharOverride-2">Traduceri:</span> <span class="CharOverride-1">Filosofia indiană în texte</span>,<span class="CharOverride-1"> </span>introd. trad., Bucureşti, 1971; <span class="CharOverride-1">Samkhya-karika. Tarka-samgraha</span>, ed. bilingvă, îngr. Vlad Şovărel, introd. trad.,București, 2001; <span class="CharOverride-1">Bhagavad-gita</span>,<span class="CharOverride-1"> </span>ed. bilingvă, îngr. Vlad Şovărel, București, 2006. </p>
			<p class="Heuristica___m_RPR"><span class="CharOverride-2">Repere bibliografice:</span> Al. Paleologu, <span class="CharOverride-1">Prietenul, gânditorul, savantul</span>, RL, 1981, 47; Cezar Baltag, <span class="CharOverride-1">Sensul universal al arhaicului</span>, VR, 1982, 12; Mircea Eliade, [<span class="CharOverride-1">Scrisoare către Mircea Handoca</span>], RL, 1984, 30; Mircea Handoca, <span class="CharOverride-1">Sergiu Al-George</span>, RL, 1984, 30; Andrei Pleşu, <span class="CharOverride-1">Sergiu Al-George</span> <span class="CharOverride-1">şi înţelegerea simbolică a artei</span>, VR, 1992, 3–4; Dorina Al-George, <span class="CharOverride-1">Şocul amintirilor</span>, Bucureşti, 1994; <span class="CharOverride-1">Dicţ. scriit. rom.</span>, I. <span class="CharOverride-1">55–56</span>; [<span class="CharOverride-1">Sergiu Al-George</span>], CC, 2000, 4–8 (grupaj special); Simion, <span class="CharOverride-1">Fragmente</span>,<span class="CharOverride-1"> </span>IV, <span class="CharOverride-1">394–403</span>; Ara Alexandru Şişmanian, <span class="CharOverride-1">Sergiu Al-George, deschizătorul formei</span>, VTRA, 1998, 6–8; Toader Paleologu, <span class="CharOverride-1">Sergiu Al-George şi Orientul</span>, ALA, 2005, 795; Ioana Costa, <span class="CharOverride-1">Un indianist</span>, CL, 2009, 1; Amita Bhose, <span class="CharOverride-1">Sergiu Al-George văzut de noi, indienii</span>, pref. Dorina Al-George, Carmen Muşat-Coman, Bucureşti, 2012. &#9;<span class="semnatura-final" lang="en-US">N.Br.</span></p>
			<p class="Heuristica-PRIMUL"><span class="titlu-12">AL-GEORGE, Vasile</span> (24.II.1895, Sângeorz-Băi – 18.III.1960, Bucureşti), poet, traducător, publicist. Este fiul Mariei şi al lui Leon Al-George, agricultori de etnie romă; este frate cu poetul Ion Al-George şi tatăl indianistului Sergiu Al-George. După studiile liceale la Năsăud şi Blaj, se stabileşte în 1912 la Bucureşti, unde urmează cursurile Conservatorului de Muzică şi Declamaţie, luându-şi totodată licenţa în drept. Participă la luptele de la Mărăşeşti, unde este rănit. Între 1914 şi 1940 funcţionează, cu intermitenţe, ca angajat la Ministerul Instrucţiunii şi la Ministerul Muncii şi Ocrotirilor Sociale. După Primul Război Mondial, poetul se întoarce în Ardeal, implicându-se în viaţa literară clujeană, mai întâi ca redactor-şef al gazetei „Glasul libertăţii” şi apoi ca redactor la ziarul „Voinţa”. În 1921 este numit director al Casei Cercuale a Asigurărilor Sociale din Târgu Mureş, unde editează ziarul „Mureşul”, iar în 1927 şi 1928 conduce săptămânalul „Astra”. </p>
			<p class="Heuristica-BASE">Lui <span class="CharOverride-2">A.</span> primele versuri îi apar în 1910, în „Musa someşană” şi în „Foaia interesantă” din Orăştie. Mai colaborează la „Cosinzeana”, „Luceafărul” (Budapesta), „Flacăra”, „Arta”, „Ţara noastră”, „So&#173;cie&#173;tatea de mâine”, „Cele trei Crişuri”, „Gândirea”, „Ramuri”, „Familia”, „Evoluţia” ş.a. Încearcă şi să traducă, fără a reuşi, însă, mai mult decât echivalenţe cuminţi din H.W. Longfellow şi Dmitri Merejkovski ori din scrierile unor autori maghiari, precum Petőfi Sándor, Ady Endre, Babits Mihály, Szép Ernő sau Jókai Mór. În manuscris a lăsat transpunerea în româneşte, după o versiune maghiară, a <span class="CharOverride-1">Mahabharatei</span>, publicată abia în 2004; interesul lui Sergiu Al-George pentru India pare să fi fost trezit şi cultivat de tatăl său. Selectate şi prin prisma unor afinităţi, doar câteva tălmăciri vor fi incluse în sumarul singurului volum de versuri ale lui <span class="CharOverride-2">A.</span>, <span class="CharOverride-1">Pământ</span> (1922). Lirica din această carte depăşeşte neosămănătorismul ardelenesc al momentului, chiar dacă, prin titlu şi prin unele elemente de cadru, poate sugera apropierea de o poetică tradiţionalistă. Celebrând soarele, marea, pământul, focul, versul se lasă mişcat de sensibilitatea unui spirit modern, trecut prin filieră simbolistă. Poetul va ţine, de altfel, să-şi sublinieze, şi încă apăsat, condiţia de solitar elegiac, atins de răul lumii şi al veacului, şi atunci gesticulaţia sa lirică o aminteşte pe cea bacoviană. Prea mult subminate de un verbiaj abstract, versurile lui riscă să cadă, nu o dată, în platitudini confortabile, clamate cu sentimentul descoperirii cine ştie cărei adânci filosofii.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Pământ</span>, Cluj, 1922. <span class="CharOverride-2">Traduceri:</span> Jókai Mór,<span class="CharOverride-1"> Îngerul vărsării de sânge</span>, Bucureşti, 1916; <span class="CharOverride-1">Mahabharata</span>, îngr. Vlad Şovărel, Bucureşti, 2004.</p>
			<p class="Heuristica___m_RPR"><span class="CharOverride-2">Repere bibliografice:</span> Iosif Eugen Naghiu, <span class="CharOverride-1">Un poet grănicer – Vasile Al-George</span>, VTRA, 1935, 3–4; Teodor Tanco, <span class="CharOverride-1">Virtus Romana Rediviva</span>, IV, Bistriţa, 1981, <span class="CharOverride-1">276–278</span>; <span class="CharOverride-1">Dicţ. scriit. rom</span>., I,<span class="CharOverride-1"> 56–57</span>; Teodor Tihan, <span class="CharOverride-1">Un romantic întârziat</span>, ST, 2001, 4. &#9;<span class="semnatura-final" lang="en-US">T.T.</span></p>
			<p class="Heuristica-PRIMUL"><span class="titlu-12">ALIMĂNEŞTIANU, Pia</span> (23.VI.1872, Florica, azi Ştefăneşti, j. Argeş – 12.X.1962, Bucureşti), prozatoare. Este fiica lui Ion C. Brătianu şi soră cu Ion I.C. Brătianu. Mezina „marelui partid” de acasă al lui Ion C. Brătianu, <span class="CharOverride-2">A.</span> moşteneşte numele mamei, Pia (de la Caliopia, în acte însă Caterina, n. Pleşoianu). Instrucţia tinde a fi solidă şi completă. Urmând tradiția statornicită în familie, învaţă în particular, cu dascăli renumiţi din Bucureştii de odinioară, și își susține bacalaureatul (în 1889) la Colegiul „Sf. Sava”. În circumstanţele dramatice ale întâiei conflagraţii mondiale, rămasă lângă mama vârstnică în Capitala invadată de inamic după retragerea armatei şi a guvernului I.I.C. Brătianu în Moldova, întâmpină evenimentele cu stoicism – alături de surorile Sabina (Cantacuzino) şi Mariuţa (Pillat), îngrijeşte răniţi la spitalul „din şoseaua Filantropia”, susţine alte iniţiative ale Crucii Roşii care vizează asistenţa populaţiei civile. Ca şi Sabina Cantacuzino, îşi face consemnări într-un „caiet” – pe care îl adăposteşte cu prudenţă, de teama „percheziţiilor, rechiziţiilor, inchiziţiilor” de tot felul –, încercând a surprinde dinamica, penibilă adesea şi dificil de stăpânit, a stărilor de spirit. Apreciate de istorici, mai târziu, ca un izvor de primă mână relativ la regimul militar de ocupaţie, descoperind secvenţe inedite din „rezistenţa” Capitalei, notele situau, nu mai puţin tranşant, oameni şi atitudini progermane, chiar dacă <span class="CharOverride-2">A.</span> tinde să judece cu o anume detaşare, dezavuând „nesăbuinţa” unor „rătăciţi” ori categorisind la rece tipuri de colaboraţionişti. Uneori critica poate fi şi acerbă (atunci când e deplânsă, de pildă, „orbirea” lui C. Stere, căruia, sub pseudonime ca O femeie din mulțime, ori Dama voalată, avea să-i reproșeze şi în presa vremii ambiţiile de „european germanizat”, „micimea” şi erorile prezentului, impietând asupra unui „trecut frumos”, și compromisul gazetarului de la „Lumina”). Reţine mai ales francheţea acestor mărturii, lăsând să treacă nu o dată în prim-plan scene teribile sau exemplare: stareţa de la Pasărea jelind raptul barbar comis de nemţi asupra mănăstirii, într-un aprilie apocaliptic al anului 1917, când se ordonă despuierea vechilor odoare şi doborârea clopotelor de argint pentru a fi trimise la topit; lecţia din urmă a lui Titu Maiorescu, bătrânul mentor al Junimii, retras din viaţa publică şi părăsit într-o uitare cvasigenerală, refuzând însă demn, neconcesiv, până la capăt, contactele cu ocupanţii. Abia la un deceniu după scrierea jurnalului, <span class="CharOverride-2">A.</span> (între timp căsătorită cu Al. Alimăneştianu) găsește oportun a edita <span class="CharOverride-1">Însemnări din timpul ocupaţiei germane (1916–1918)</span>, închinând cartea, apărută în 1929, memoriei lui Ionel I.C. Brătianu, fratele şi ilustrul om politic nu de multă vreme dispărut. În anii interbelici continuă a îndruma proiecte educative, caritabile, veghind la bunul mers al unor asociaţii culturale, aşezăminte şcolare sau de binefacere (Liga Naţională a Femeilor Române, Universitatea Liberă, Şcoala de Educatoare de Puericultură din Bucureşti, Casa Copilului ș.a.). E tot mai mult şi o prezenţă publicistică, mai tipărind până în pragul celui de-al Doilea Război Mondial câteva merituoase scrieri literare.</p>
			<p class="Heuristica-BASE">Culegeri ca <span class="CharOverride-1">Dobrogea</span> (1936), <span class="CharOverride-1">Plaiuri olteneşti</span> (1938), <span class="CharOverride-1">Prin cetatea lui Bucur</span> sau <span class="CharOverride-1">Trecutul viu</span> (am&#173;bele din 1940) adună pagini memorialistice <span class="CharOverride-1">–</span> „file trăite”, evocări, mărturisiri <span class="CharOverride-1">–,</span> reînviind portrete şi peisaje, într-un gen de tabletă sau crochiu cu prea puţine variaţiuni de la un text la altul. Detaliul etnografic pe cale de a fi uitat, cutuma şi reflexul ei social sunt teme de incursiune într-o lume ce dispare, cu tipuri în crepuscul, hieratice, desprinse dintr-un Bucureşti de stampă: ţigăncile florărese, argintarul de lângă Curtea Veche, flaşnetarul Giuseppe, cântăreaţa Gherghina, iconarul de la schitul Darvari. Armonizând cu indulgenţă naţiile, perpetuând candide ori surprinzătoare meserii (<span class="CharOverride-1">Rustem Bostangiul</span>,<span class="CharOverride-1"> Ali din Balcic</span>), gustul taifasului și al poveștilor cu tâlc (<span class="CharOverride-1">Hoţi de cai</span>, <span class="CharOverride-1">Arămarul din Küstenge, Fata hogei</span>), Dobrogea, în schimb, mai picturală, va inspira, în rama pitorescului decor, ceva mai multă libertate epică. Drumurile pleacă din şi se întorc – aici – la Hasiduluc. Pulsul domestic al culei strămutate, cu dichis, din Oltenia protejează, ca într-un insolit falanster, mâna de colonişti aşezaţi în provincia de la marginea mării, ispitiţi de schimbare, pe când ferma cea nouă confruntă Orientul din preajmă cu un model al rigorii. Cărţi de pioasă evocare sunt <span class="CharOverride-1">Plaiuri olteneşti </span>și<span class="CharOverride-1"> Trecutul viu</span>, amintind de ţinuturi şi oameni de care ascendenţa şi întâmplările vieţii o leagă pe autoare intim. Prevenitoare, iscodind discret, <span class="CharOverride-2">A.</span> e un interlocutor atent, dispus, apoi, să comenteze de toate: arhitectură, stare socială, gospodărie şi port, snoave sau pilde morale. E, alteori, cronicar de fapte diverse. Nu lipsesc nici portretele de familie, cu un ce didactic, cărturăresc, vag desuet (<span class="CharOverride-1">Maica Maximila</span> – stareţa de la Ostrov, „sora tatii”, <span class="CharOverride-1">Din tinereţea lui Sandu Cintianu</span> ş.a.). <span class="CharOverride-1">Trecutul viu</span> instituie corespondenţe cu ciclul pillatian, intitulat tot astfel în volumul <span class="CharOverride-1">Pe Argeş în sus</span> (1923). Poetului (nepot după soră), <span class="CharOverride-2">A</span>. îi dedică, de altfel, acum, suita <span class="CharOverride-1">Scrisori din Florica</span>. Via şi Argeşul, „casa din deal” (fostă „lin” pentru struguri), „castanul cel mare”, parcul Goleştilor – azi „în paragini” ori tocălia, ce bate „în deşert”, rămân şi pentru <span class="CharOverride-2">A. </span>reperele copilăriei. O notă inserată în ziarul „Adevărul”, la rubrica de informații culturale (octombrie 1937) o identifica pe <span class="CharOverride-2">A.</span> (sub numele Pia Brătianu) ca autoare a primei transpuneri românești după confesiunile Marthei Bibescu din <span class="CharOverride-1">Isvor, le Pays des saules</span> (Paris, 1923). Conform anticipării, volumul, cu recunoscut prestigiu, avea să fie pus la îndemâna publicului de la noi într-o fluentă, izbutită tălmăcire a textului francez: <span class="CharOverride-1">Izvor, țara sălciilor</span>. Traducerea rămâne, totuși, nesemnată pe frontispiciul cărții, <span class="CharOverride-2">A. </span>însăși adoptând aici, cum s-ar părea, discreția unui modest anonimat.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Însemnări din timpul ocupaţiei germane</span> (<span class="CharOverride-1">1916–1918</span>), Bucureşti, 1929; <span class="CharOverride-1">Dobrogea</span>. <span class="CharOverride-1">File trăite</span>, Craiova, 1936; <span class="CharOverride-1">Plaiuri olteneşti</span>, Craiova, 1938; <span class="CharOverride-1">Prin cetatea lui Bucur</span>, Bucureşti, 1940; <span class="CharOverride-1">Trecutul viu</span>, Bucureşti, 1940. <span class="CharOverride-2">Traduceri:</span> Martha Bibescu, <span class="CharOverride-1">Izvor, țara sălciilor</span>, pref. Mihail Sadoveanu, București, [1938].</p>
			<p class="Heuristica___m_RPR"><span class="CharOverride-2">Repere bibliografice:</span> <span class="CharOverride-1">„Însemnări din timpul ocupaţiei germane”</span>, U, 1929, 121; Sabina Cantacuzino, <span class="CharOverride-1">Din viaţa familiei I.C. Brătianu</span> <span class="CharOverride-1">(1821–1891)</span>, Bucureşti, 1933; <span class="CharOverride-1">Din corespondenţa familiei Ion C. Brătianu</span>, I–V, pref. I. Nistor, Bucureşti, 1933–1935; Aida Vrioni, <span class="CharOverride-1">„Dobrogea”</span>, RVS, 1936, 10–11; N. Mihăescu, <span class="CharOverride-1">Oameni şi idei</span>, Bucureşti, 1937, <span class="CharOverride-1">105–110</span>; C.D. Fortunescu, [<span class="CharOverride-1">Pia Alimăneștianu</span>], AO, 1937, 81–91, 1938, 97–100, 1941, 113–118, 1942, 119–124; <span class="CharOverride-1">Caleidoscop</span>, ADV<span class="CharOverride-1">,</span> 1937, 16477; Perpessicius, <span class="CharOverride-1">Opere</span>, VIII, <span class="CharOverride-1">174, 176–177, 328</span>; P.V. Haneş, <span class="CharOverride-1">„Plaiuri olteneşti”</span>, PL, 1939, 3; Tatiana Slama, <span class="CharOverride-1">„Prin cetatea lui Bucur”</span>, VRA, 1941, 599; Constantin-Stelian, <span class="CharOverride-1">„Trecutul viu”</span>, F, 1942, 7–8; Şerban Cioculescu, <span class="CharOverride-1">Izvoare narative</span>, RL, 1985, 7; [<span class="CharOverride-1">Pia Alimăneştianu</span>], ADLTR, D–66; Cornelia Pillat, <span class="CharOverride-1">Eterna întoarcere</span>,<span class="CharOverride-1"> </span>pref. Doina Uricariu, Bucureşti, 1996, <span class="CharOverride-1">77–105</span>,<span class="CharOverride-1"> 144–147</span>,<span class="CharOverride-1"> 156–157</span>,<span class="CharOverride-1"> 195–197</span>,<span class="CharOverride-1"> 253</span>;<span class="CharOverride-1"> </span>Pia Pillat, <span class="CharOverride-1">Sufletul nu cunoaşte distanţele</span>, îngr. Monica Pillat, Bucureşti, 2009, <span class="CharOverride-1">15–16</span>,<span class="CharOverride-1"> 21</span>, <span class="CharOverride-1">53</span>,<span class="CharOverride-1"> 56–57</span>,<span class="CharOverride-1"> 62–63</span>,<span class="CharOverride-1"> 67–69</span>,<span class="CharOverride-1"> 74–75</span>, <span class="CharOverride-1">passim</span>; Cornelia Pillat, <span class="CharOverride-1">Ofrande</span>,<span class="CharOverride-1"> </span>ed.2, îngr. Monica Pillat, Bucureşti, 2011, <span class="CharOverride-1">104–106</span>,<span class="CharOverride-1"> 114–124</span>,<span class="CharOverride-1"> passim</span>. &#9;<span class="semnatura-final" lang="en-US">R.Ş.</span></p>
			<p class="Heuristica-PRIMUL"><span class="titlu-12">AL LUPULUI, Nicolae</span> (pseudonim al lui Nicolae I. Popescu; 2.X.1881, Brădiceni, j. Gorj – 13.VII.1963, Craiova), prozator. Părinţii lui <span class="CharOverride-2">A.</span>, Maria şi Ion Popescu, păstrau tradiţia unei boierii mărunte, care în linie paternă urca până la postelnicul Lupu Stolojanu din vremea domnitorului Gheorghe Bibescu. <span class="CharOverride-2">A.</span> urmează şcoala primară la Brădiceni, Gimnaziul „Tudor Vladimirescu” din Târgu Jiu şi o şcoală tehnică din Bucureşti. Va încerca diverse profesii: învăţător suplinitor, zugrav de biserici şi ceramist, sufleor la teatru şi ziarist. După o specializare în medicina socială, devine funcţionar în Ministerul Sănătăţii, apoi director al şcolii sanitare din Craiova.</p>
			<p class="Heuristica-BASE">Descoperit de Charles Laugier, <span class="CharOverride-2">A.</span> a debutat în 1927 la „Arhivele Olteniei”. Ajunge a fi cunoscut de scriitorii craioveni C.D. Fortunescu, C. Şaban-Făgeţel, Eugen Constant, C.S. Nicolăescu-Plopşor, care îl vor publica în revistele conduse de ei: „Ramuri”, „Condeiul”, „Gând şi slovă oltenească”. Pagini numeroase risipeşte în „Datina” (Turnu Severin), „Vatra”, „Conştiinţa naţională”, „Renaşterea”, „Tribuna Olte&#173;niei” şi în câteva din Capitală: „Adevărul literar şi artistic”, „Universul literar”, „Revista Fundaţiilor Regale” ş.a. Studiile lui etnofolclorice, grupate în seria <span class="CharOverride-1">Cunoaşterea satului</span>, au în vedere nunta, moartea, sărbătoarea Paştilor, dar şi a goviilor şi nedeielor, portul popular şi locuinţa gorjeană, meşteşugurile din zonă. Literatura cu pronunţat specific oltenesc a lui <span class="CharOverride-2">A.</span> este cuprinsă în volumele <span class="CharOverride-1">Posada Gurenilor. Povestiri din alte vremi</span> (1929), în parte memorialistic, şi <span class="CharOverride-1">Povestiri olteneşti. Locuri şi oameni din alte vremi</span> (1946). Bogăţia datelor etnofolclorice, istorice şi toponimice, conţinute de istorisirile scrise în savurosul grai gorjean (autorul adăuga şi un „vocabular” dialectal explicativ), oferă în subsidiar o posibilă monografie a zonei dintre Jiu şi Cerna. Onomastica bogată, cu accent individualizator, persiflant, colorează naraţiunea. Mama este, ca la Ion Creangă, adepta tradiţiilor, a „rânduielilor” rurale. Pe alocuri, istoria familiei pare a se îmbina cu istoria provinciei şi a ţării. Povestitorul laudă calităţile consătenilor săi: mândria şi vitejia ca daturi ancestrale, rigoarea morală a caracterelor. Personajele – tatăl, naşul Grigore Cartianu, moş Ghinea, morarul, bătrânul Zamora Mehedinţeanu – devin, adesea, naratori, folosind ritualul obişnuit pentru a amâna povestirea şi a capta, astfel, interesul. O tipică povestire în povestire este <span class="CharOverride-1">Nunta cucoanei Lenuţa</span>, în care cei tineri primesc sfaturi dintr-o verificată pedagogie erotică. Mai amplă, <span class="CharOverride-1">Pământul cere sânge sau Posada Gurenilor</span>, juxtapune mai multe secvenţe narative pentru a ajunge de la datini şi toponimie la istorie. <span class="CharOverride-1">O judecată pe munte</span> a fost apreciată de Şerban Cioculescu ca un „epos pastoral de o grandioasă primitivitate”. Departe de justiţia arbitrară ce acţionează „jos”, în lume, „judecata muntelui” îi apare lui <span class="CharOverride-2">A.</span> veşnic valabilă. În <span class="CharOverride-1">Minunea de la Tismana</span> se reface, după tradiţia monastică, viaţa sfântului Nicodim, întemeietorul lăcaşului. Divagaţia istorică romanţioasă reliefează figura excesivă, sadică a lui Jicmond (împăratul Sigismund), care îl supune pe Nicodim la felurite încercări, de altfel consacrate de hagiografie. Minunile religioase, ca şi datinile populare, sunt frecvente în textele lui <span class="CharOverride-2">A.</span> Zilele de hram, încheiate cu ospeţe rafinate de o gastronomie fabuloasă, sunt însoţite de numeroase scene de aglomerare umană. Când părăseşte mediul rural, prozatorul se pierde în snoave echivoce, cantonate în anecdotic.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Posada Gurenilor. Povestiri din alte vremi</span>, pref. C. D. Fortunescu, Craiova, [1929]; <span class="CharOverride-1">Pământul cere sânge</span>, Craiova, 1934; <span class="CharOverride-1">Povestea sfântului Ilie. Din popor</span>, Craiova, 1944; <span class="CharOverride-1">Minunea de la Tismana</span>, Craiova, 1946; <span class="CharOverride-1">Povestiri olteneşti. Locuri şi oameni din alte vremi</span>, Bucureşti, [1946]; <span class="CharOverride-1">Povestiri oltenești. Povești din alte vremuri</span>, îngr. și pref. Ion Popescu-Brădiceni, postafță Ion Căpruciu, Târgu Jiu, 2009; <span class="CharOverride-1">Basme, povești și snoave din Oltenia. În proză sau în versuri</span>, îngr. Ion Popescu-Brădiceni și Ion Căpruciu, Târgu Jiu, 2010.</p>
			<p class="Heuristica___m_RPR"><span class="CharOverride-2">Repere bibliografice:</span> Şerban Cioculescu, <span class="CharOverride-1">Un salut lui Nicolae Al Lupului</span>, „Lumea românească”, 1938, 437; Metzulescu,<span class="CharOverride-1"> Literile</span>, I, <span class="CharOverride-1">178–180</span>; Eugen Constant, <span class="CharOverride-1">Evocări</span>, Craiova, 1980, <span class="CharOverride-1">66–69</span>; Firan, <span class="CharOverride-1">Profiluri</span>,<span class="CharOverride-1"> </span>I,<span class="CharOverride-1"> 439–440</span>. &#9;<span class="semnatura-final" lang="en-US">A.Sm.</span></p>
			<p class="Heuristica_PRIMUL_Semnat"><span class="titlu-12">ALMA MATER</span>,<span class="CharOverride-2"> </span>revistă apărută la Iaşi, lunar, din aprilie 1969 până în ianuarie 1974; continuă cu titlul „Dialog” între februarie 1974 şi iunie 1990. Colegiul de redacţie iniţial: Al. Dobrescu (redactor-şef), Vasile Constantinescu (redactor-şef adjunct), Dumitru Simionescu (secretar general de redacţie), Mihai Tatulici (şef secţie literară), Ion Constantinescu, Mihai Drăgan, Petru Ioan (şef secţie ştiinţifică), Maria Platon, Jack Weinstein. Oglindind succesiunea generaţiilor de studenţi care o editează, publicaţia îşi modifică în mod repetat atât aspectul grafic, cât şi echipa redacţională, colaboratorii etc., iar periodicitatea suferă întreruperi repetate. Revistă de cultură a studenţilor de la Universitatea „Al. I. Cuza” din Iaşi, de la numărul 3/1969 <span class="CharOverride-2">A.m.</span> are subtitlul „Organ al Consiliului UAS din Universitatea «Al. I. Cuza» Iaşi”. Modificări intervenite în colegiul redacţional: de la numărul 2/1969, numele lui Vasile Constantinescu dispare din casetă; numărul 3/1969 apare sub următoarea redacţie: Mihai Tatulici (redactor-şef), Dumitru Constantin (redactor-şef adjunct), Nicolae Manea (şef secţie literară), George Mocanu (şef secţie ştiinţifică) ş.a. Cu începere de la numărul 8/1970, Constantin Pricop devine redactor-şef adjunct, alături de Dumitru Constantin. În 20 ianuarie 1971 formula redacţională arată astfel: redactor-şef: Constantin Pricop; redactori-şefi adjuncţi: Dumitru Constantin şi Emil Nicolae. Acestora li se adaugă Nicolae Manea şi D.N. Zaharia ca secretar de redacţie. Odată cu numărul 3/1972, funcţia de redactor-şef este preluată de Al. Călinescu (care va rămâne în fruntea revistei ca redactor-şef sau ca preşedinte al Consiliului de conducere până în 1982), secondat de Liviu Papuc (redactor-şef adjunct) şi Nicolae Manea (secretar general de redacţie), cărora li se adaugă Val Condurache, pe post de redactor-şef adjunct. De la numărul 2–3/1973, Liviu Papuc este înlocuit în funcţie de Andrei Corbea. Numărul 9–10/1973 aduce o nouă modificare în componenţa colectivului de conducere, alcătuit acum din Andrei Corbea, Paul Balahur (redactori-şefi adjuncţi), Mihai Dinu Gheorghiu (secretar general de redacţie), Dan Butnaru, Crenguţa Diaconescu, Cornelia Mânicuţă, Vasile Mihăescu, Corneliu Ostahie-Cosmin, Mihai Onucu (secretar de redacţie), Vasile Răşcanu, Alfred Emmanuel Winkler. Începând cu numărul 2–3/1974, formula redacţională se restrânge la primele trei nume din lista de mai sus. De la numărul 8/1974, în locul lui Andrei Corbea trece Mihai Dinu Gheorghiu, secretar general de redacţie devenind Vasile Răşcanu, înlocuit, la rândul său, în 1975, de Gh. Gh. Chipail. În anii următori funcţia de redactor-şef a fost deţinută de Sorin Pârvu, Camil Cezar Coţovanu, Dorin Popa, Sorin Antohi, Radu Andriescu, Marius Cristian. După 1989 atât numele din caseta redacţională, cât şi lista colaboratorilor fluctuează de la un număr la altul. Astfel, în numărul 135/1990, colectivul de redacţie este alcătuit din Andrei Corbea, Florin Cântec, Laurenţiu Constantin, Michael Astner, Radu Andriescu, Dumitru Buzatu, Bogdan Călinescu, Irina Constantin, Codrin Liviu Cuţitaru, Mihai Grădinaru, Adrian Tarcan, Mihai Răzvan Ungureanu, Marius Cristian. După alte modificări, colectivul de redacţie este pus, în numărul 139/1990, sub patronajul unui comitet director alcătuit din Al. Călinescu, Andrei Corbea şi Mihai Dinu Gheorghiu. În numărul special tipărit în decembrie 1989 caseta redacţională îi cuprinde pe Andrei Corbea, Florin Cântec, Laurenţiu Constantin, Irina Andone, Radu Andriescu, Sorin Antohi, Bogdan Călinescu, Simona Ciubotaru, Irina Constantin, Mihai Grădinaru, Carmen Jgheban, Adrian Tarcan, Mihai Răzvan Ungureanu. În 1969, în <span class="CharOverride-1">Cuvântul-program</span> din primul număr se specifică: „Revista va fi o imagine fidelă a ceea ce înseamnă azi tineretul universitar, cu multitudinea preocupărilor sale […], va cultiva <span class="CharOverride-1">spiritul critic</span> şi <span class="CharOverride-1">schimbul elevat de idei</span>”. Într-adevăr, alături de „Echinox”, publicaţia va fi atât o tribună de dezbatere (uneori formală) a problemelor specific studenţeşti – sesiunea de examene, activitatea cercurilor ştiinţifice etc. (rubrica „Agenda vieţii universitare”), cât şi o modalitate de exprimare literar-culturală a câtorva generaţii de tineri, marcată de fluxul sau de refluxul politizării învăţământului, în ciuda eforturilor de eludare a ideologicului. Poezie semnează, alături de nume consacrate, numeroşi tineri, unii chiar debutanţi: Mihai Ursachi, Nichita Danilov, Ioanid Romanescu, Dinu Flămând, Lucian Avramescu, Mihai Tatulici, Nicolae Manea, Tit Liviu Pop, Marcel Marinescu, Mircea Florin Şandru, Dan Mutaşcu, Mihai Dinu Gheorghiu, Nicolae Turtu&#173;reanu, Paul Balahur, Nicolae Grigore Mărăşanu, Nicolae Prelipceanu, Emil Nicolae, Miron Blaga, Aura Muşat, Cătălin Bordeianu, Corneliu Popel, Daniela Caurea, Corneliu Ostahie-Cosmin, Liviu Antonesei, Vasile Mihăescu, Radu Andriescu, Marius Oprea, Horia Gârbea, Bogdan Ghiu ş.a. Paginile de proză sunt semnate, între alţii, de Ilie Hristea, C. Parascan, Constantin Nicoară, Cicerone Sbanţu, Ion Gheorghe Pricop, Mihai Tatulici, Alfred Emmanuel Winkler, Val Condurache, Corina Cristea, Constantin Stan. Teatru publică Matei Vişniec (<span class="CharOverride-1">Apa de Havel</span>, <span class="CharOverride-1">Dinţii</span>), Aurel Brumă, Cicerone Sbanţu. Critica literară este bine reprezentată, printre semnatari numărându-se autori consacraţi, dar şi tineri în formare. De problemele literaturii române se ocupă I.D. Lăudat (<span class="CharOverride-1">Dimitrie Cantemir în contemporaneitate</span>), Mircea Scarlat (<span class="CharOverride-1">Prima încercare de epopee românească</span>), Adrian Rezuş, Constantin Pricop, Alexandru George, Al. Duţu, Ioan Holban, Al. Călinescu, Mircea Iorgulescu ş.a. Cronica literară, susţinută iniţial de Al. Dobrescu şi Constantin Pricop, e preluată de la numărul 3/1972 de Val Condurache, secondat de Mihai Dinu Gheorghiu, Mircea Doru Lesovici şi Dan Petrescu. Dintre recenzenţi, foarte numeroşi, pot fi semnalaţi Ioan Buduca, Magda Ciopraga, Florin Faifer. Lui Liviu Antonesei îi revine rubrica „Prima carte, a doua carte”, unde se ocupă de tinerii Nichita Danilov, Virgil Mihaiu, Mircea Cărtărescu, Traian T. Coşovei. Andrei Corbea alcătuieşte „Fişele «Almei Mater»“, cuprinzând scrierile unora dintre colaboratorii mai însemnaţi ai revistei. Al. Călinescu dezbate chestiuni de teorie literară, în special în rubrica intitulată „Confruntări”, inaugurată în 1972. Eseuri publică Radu Petrescu (din ceea ce va deveni jurnalul <span class="CharOverride-1">Ocheanul întors</span>), Gabriel Liiceanu (<span class="CharOverride-1">Utopia intelectualului şi utopia filosofiei</span>), Mihai Şora, N. Steinhardt, Liviu Antonesei, Luca Piţu, Mihai Dinu Gheorghiu, Sorin Antohi, Radu G. Ţeposu. Inte&#173;resante sunt interviurile subsumate rubricii „Prome&#173;nada”, printre intervievaţi remarcându-se Zaharia Stancu, Constantin Ciopraga, Horia Zilieru, Mihai Ursachi, Ion Pop, D.I. Suchianu, Mircea Iorgulescu, Al. Zub, Ştefan Aug. Doinaş, Laurenţiu Ulici. Alte rubrici: cronica filosofică (susţinută în special de D.N. Zaharia, Corneliu Ostahie-Cosmin, Valeriu Gherghel) cronica teatrală (printre semnatari, Algeria Simota) cronica plastică (Adriana Răileanu, Sasca Nistor, Cătălin Bordeianu, Vasile Răşcanu) cronica muzicală (Liviu Papuc, Virgil Mihaiu) cronica cinematografică (Gh. Gh. Chipail, Valeriu Gherghel). Un interesant <span class="CharOverride-1">Epistolar Petru Comarnescu</span> alcătuieşte Nichita Filip. Apar tălmăciri din literatura modernă şi contemporană (Herman Hesse, Curzio Malaparte, Dylan Thomas, Paul Celan ş.a.), din eseistica lui Roland Barthes, André Gide, Maurice Blanchot, Max Bense, Hans Robert Jauss, Michel Zéraffa. După 1989, titlurile rubricilor („Abecedarul democraţiei”, „Tribuna liberă”) şi ale unor articole (<span class="CharOverride-1">Fiziologia oportunistului ceauşist</span>, <span class="CharOverride-1">Despre democraţie şi alte necunoscute</span>, <span class="CharOverride-1">Ce e pluralismul?</span>, <span class="CharOverride-1">Ieşirea la libertate</span>) vorbesc singure despre schimbarea profilului ideologic al revistei. Cu poezie contribuie acum Liviu Anto&#173;nesei, Mihai Grădinaru, Liviu Ioan Stoiciu, Liviu Cangeopol, Nichita Danilov, Mihai Ursachi, Mircea Dinescu (tradus în franceză de Thomas Bazin). În paginile de critică apar semnăturile lui Gheorghe Crăciun, Ovidiu Nimigean, Codrin Liviu Cuţitaru, Sebastian Drăgulănescu, Bogdan Călinescu. Se remarcă, de asemenea, câteva interviuri interesante: Bogdan Călinescu cu Anna Lietti, redactor la săptămânalul elveţian „L’Hebdo”, Mihai Răzvan Ungureanu cu Ladis Kristof, profesor la Universitatea din Portland (Oregon), Laurenţiu Constantin cu Agata Kuperman, ataşat cultural la Ambasada SUA din Bucureşti. &#9;<span class="semnatura-final" lang="en-US">M.V.</span></p>
			<p class="Heuristica-PRIMUL"><span class="titlu-12">ALMANAH</span>, publicaţie anuală de tip magazin, înrudită cu calendarul, având caracteristicile unei cărţi populare. Ambele periodice îşi propun să îmbine latura instructivă cu cea distractivă şi să ofere o lectură cât mai captivantă unor categorii largi de cititori. Aceste publicaţii nu se suprapun însă întru totul, <span class="CharOverride-2">a.</span> fiind mai structurat sub aspect tematic. De remarcat că în <span class="CharOverride-1">Dicţionarul limbii române</span>, condus de Sextil Puşcariu, <span class="CharOverride-2">a.</span> era definit ca „un fel de calendar destinat unui cerc de cetitori mai culţi”. Un deschizător de drumuri în ceea ce priveşte redactarea unor <span class="CharOverride-2">a.</span> este Zaharia Carcalechi, care, secondat la un moment dat de fiul său, în 1836 şi 1837 scoate la Buda, iar din 1840 la Bucureşti, până în 1858, „cu slobozenia înaltei stăpâniri”, „Almanahul statului din Prinţipatul a toată Ţara Românească”, devenit „Almanahul statului”. Profilul este exclusiv de ordin administrativ, fără inserţiile literare ale calendarelor sale publicate mai devreme cu două decenii. În schimb, cel care îşi poate revendica întâietatea în acest domeniu este micul „Almanah literar pe anul 1839”, redactat de Ion Heliade-Rădulescu şi imprimat în propria tipografie. Este utilizat încă alfabetul chirilic de tranziţie, dar titlurile sunt, de regulă, cu litere latine. Ion Heliade-Rădulescu îşi publică aici poeziile <span class="CharOverride-1">Cutremurul</span> şi <span class="CharOverride-1">La Elvira – </span>în prima redacţie, precum şi traducerea <span class="CharOverride-1">Lament amoros</span> din Iacopo Vittorelli. Iancu Văcărescu revine cu <span class="CharOverride-1">Orologiul îndreptat</span> (de fapt, o schimbare de titlu pentru <span class="CharOverride-1">Ceasornicul îndreptat</span>), iar C. Negruzzi (cu pseudonimul Carlu Nervil) colaborează cu elegia <span class="CharOverride-1">Melancolia</span>, o adaptare după Gabriel-Marie Legouvé. Traducerea unei nuvele mai ample a lui Émile Deschamps, <span class="CharOverride-1">Francesca de Palermo</span>, nesemnată, poate fi atribuită Ermionei Asachi, care mai tradusese în acei ani din acelaşi autor. În multe cazuri <span class="CharOverride-2">a.</span> apare ca supliment al unui calendar, apropiindu-se de configuraţia unei antologii de texte literare, în care poezia şi proza alternează. Astfel, Mihail Kogălniceanu va edita între 1842 şi 1846 un „Calendar pentru poporul românesc”, cu o parte calendaristică urmată de una literar-ştiinţifică distinctă, intitulată „Almanah de învăţătură şi petrecere”. În primii ani se promovează aici o literatură originală valoroasă, pe care o semnează, de pildă, în 1844 şi 1845, M. Kogălniceanu (<span class="CharOverride-1">Fiziologia provincialului în Iaşi</span> şi articolul <span class="CharOverride-1">Despre pauperism</span>), V. Alecsandri (nuvela <span class="CharOverride-1">Toader şi Mărinda</span> şi poezia <span class="CharOverride-1">Groază hoţul</span>, nuvelele <span class="CharOverride-1">Borsec</span> şi <span class="CharOverride-1">Iaşii în 1844</span>, poeziile <span class="CharOverride-1">Altarul Mănăstirii Putna</span> şi <span class="CharOverride-1">Ursiţii</span>), C. Negruzzi (<span class="CharOverride-1">Lumânărică</span> şi <span class="CharOverride-1">Sobieski şi românii</span>), Alexandru Donici (fabulele <span class="CharOverride-1">Paingul şi bondarul, Braminul</span>). Cu acelaşi titlu, <span class="CharOverride-2">a.</span> va fi continuat din 1847 de Gh. Asachi tot ca un coligat, în cadrul „Calendarului pentru români” pe care îl edita acesta, fără strălucirea de la început, cu apariţii în care predomină scrierile cărturarului, însoţite de propriile ilustraţii. O anumită confuzie terminologică persistă însă, <span class="CharOverride-2">a.</span> şi calendarul fiind percepute ca sinonime, astfel că la „Calendarul «Claponului»” din 1878 este menţionat subtitlul „almanah hazliu şi popular”. La fel, în prefaţa „Calendarului «Minervei»” din 1899 se reafirmă dorinţa de a oferi publicului „un almanah enciclopedic, variat, util şi interesant, un almanah în care cititorul să găsească abundente şi bune îndrumări, lămuriri şi orientări pe toate tărâmurile vieţii practice”. Un titlu hibrid poartă publicaţia scoasă, cu întreruperi, de George Ioanid, „Almanahul sau Calendarul portativ” (1868–1886). În fine, „Almanahul vieţii ieşene” (1931–1933) se transformă în ultimul an de apariţie în „Calendarul Iaşului”. O apariţie inegalabilă a fost „Almanahul Societăţii Academice Social-Literare România Jună”,<span class="CharOverride-2"> </span>care reunea, în primul volum, din 1883, colaborări de rezonanţă, începând cu cea dintâi publicare a poemului eminescian <span class="CharOverride-1">Luceafărul</span>, în versiune integrală, fără retuşurile operate ulterior în ediţia publicată de Titu Maiorescu. În cel de-al doilea volum vienez, din 1888, sunt tipărite poeziile <span class="CharOverride-1">De ce nu-mi vii…</span> şi <span class="CharOverride-1">Kamadeva</span> de Eminescu, reproduse după „Convorbiri literare” din 1887, între autorii prezenţi în ambele apariţii numărându-se nume de referinţă precum V. Alecsandri (<span class="CharOverride-1">Iarna vine</span>, <span class="CharOverride-1">Izvorul </span>şi <span class="CharOverride-1">Ovidiu</span> – actul întâi), Ion Creangă, Titu Maiorescu, Ioan Slavici (<span class="CharOverride-1">Bobocel</span>), Duiliu Zamfirescu (<span class="CharOverride-1">Liniştea</span>,<span class="CharOverride-1"> Frica</span>) sau A.D. Xenopol, cu un fragment din <span class="CharOverride-1">Istoria românilor din Dacia Traiană</span>, care urma să intre sub tipar. Din păcate, practica republicărilor şi a amalgamării colaboratorilor a îngustat în timp sfera de interes a acestui gen. În vreme ce calendarul nu a supravieţuit până în contemporaneitate, <span class="CharOverride-2">a.</span> are o longevitate mult mai mare, perpetuându-se, cu unele sincope, în practica activităţii editoriale şi revuistice de la cumpăna anilor sau din lunile de vară.</p>
			<p class="Heuristica___m_RPR"><span class="CharOverride-2">Repere bibliografice:</span> Sextil Puşcariu, <span class="CharOverride-1">Calendare şi almanahuri</span>, „Almanahul graficei române”, 1931; Lovinescu, <span class="CharOverride-1">Opere</span>, III, <span class="CharOverride-1">440–447</span>; Georgeta Răduică şi Nicolin Răduică, <span class="CharOverride-1">Calendare şi almanahuri româneşti</span>, Bucureşti, 1981; Zaciu, <span class="CharOverride-1">Cu cărţile</span>, <span class="CharOverride-1">258–264</span>; Cătălin Virgiliu Ene, <span class="CharOverride-1">Catalogul calendarelor româneşti (1794–1947)</span>, Bucureşti, 2000; Elisabeta Faiciuc, <span class="CharOverride-1">Dicţionar de calendare şi almanahuri româneşti</span>, partea 1: <span class="CharOverride-1">Completări la bibliografia generală a calendarelor pentru perioada 1600–1918</span>, Cluj-Napoca, 2011. &#9;<span class="semnatura-final" lang="en-US">E.P.</span></p>
			<p class="Heuristica_PRIMUL_Semnat"><span class="titlu-12">ALMANAH</span>,<span class="CharOverride-2"> </span>publicaţie bilingvă, care apare la Budapesta, din 1993, o dată la doi ani, în fapt în 1995, 1997 şi în 2000. Colectivul redacţional, compus din Lucia Borza, Anna Borbély, Maria Berényi și Caterina Tiritean, realizează o publicaţie informativă şi de valorificare a unor texte literare sau culturale, elaborate de membrii Societăţii Culturale a Românilor din Budapesta (1992), printre care se numără Maria Berényi, Emil Bodorca, Lucia Borza, Elena Kiss Fótos, Grósz György, Kalugyer Demeterné, Groza Virág, Ştefan Mureşan, Cornelia Tirnovan Nemeş, Petru Popuţa ş.a. Sunt publicate o serie de date statistice despre românii din Ungaria, sunt menţionate legăturile tradiţionale cu retoromanii din Elveţia (Ştefan Frătean). Despre trecutul cultural al românilor din Ungaria scrie Maria Berényi (<span class="CharOverride-1">Rolul Budapestei în istoria culturii române</span>), care se mai ocupă de profesorii români la Facultatea de Medicină din Budapesta în secolul al XIX-lea sau de intenţia lui I.L. Caragiale de a scoate o revistă literară la Budapesta. Articole în maghiară pe teme culturale sunt semnate de Octavian Olteanu, Borsa József, Nemes László, Maria Berényi, Anna Borbély, iar Eva Kozma Frătean îşi prezintă volumul <span class="CharOverride-1">Cântece populare româneşti din Ungaria</span>, reproducând o parte din aceste texte. Se mai pot citi texte de Eminescu şi de Al. Vlahuţă şi sunt inserate versuri originale de Lucia Borza, Maria Berényi, Ştefan Mureşan, precum şi proză de Petru Popuţa şi Lucia Borza. Nu este neglijat nici folclorul local, prin colindele, strigăturile şi chiuiturile din Apateu, Chitighaz, Vărşand, Jula. Se dau de asemenea informaţii despre activitatea Societăţii Culturale a Românilor din Budapesta. Lucia Borza traduce din Octavian Goga, iar Marosán István din Eminescu. &#9;<span class="semnatura-final" lang="en-US">M.Pp.</span></p>
			<p class="Heuristica_PRIMUL_Semnat"><span class="titlu-12">ALMANAH „ANTICIPAŢIA”</span>, publicaţie editată de revista „Ştiinţă şi tehnică” la Bucureşti, între 1983 şi 2000, cu o pauză în 1992 (cu specificarea că până în 1991 edițiile erau postdatate: astfel, primul număr, având pe copertă 1983, fusese tipărit de fapt în vara lui 1982). Editura Nemira reia editarea almanahului în 2012 (redactor-șef: Ana Antonescu, director onorific: Alexandru Mironov) după o pauză de mai bine de un deceniu. Almanahul îl are în 1983 ca redactor-şef pe Ioan Albescu, iar redactor coordonator este Alexandru Mironov; începând cu ediția 1984, redactor-șef adjunct devine Gheorghe Badea. În 1993 reapare sub egida Ministerului Cercetării și Tehnologiei, avându-l ca redactor literar pe Mihai-Dan Pavelescu; în 1994 este editat iarăși de revista „Ştiinţă şi tehnică”, în colaborare cu Fundația Crescent, sub egida revistei „Colecția de povestiri științifico-fantastice Anticipația”, director onorific fiind Alexandru Mironov, iar Mihai-Dan Pavelescu redactor. Dintre secțiuni, „Ştiinţa la frontierele cunoaşterii” (cu o pondere declinantă de-a lungul anilor) se ocupa de știința popularizată, „Galaxia SF” de critică, iar „Retro SF” de recuperarea unor texte din „epoca de aur” a anilor ’50-’70. Tipărit în tiraje mari (primul număr a avut o sută de mii de exemplare), almanahul a substituit cu succes „Colecția «Povestiri științifico-fantastice»” (1955–1974), oferind, alături de maeștri consacrați ai genului precum Vladimir Colin, Horia Aramă, Gheorghe Săsărman, George Anania sau Romulus Bărbulescu, spațiu de manifestare generației ’80 („Noul val”, salutat în prima ediție de Vladimir Colin), compusă din Cristian Tudor Popescu, Dănuț Ungureanu, Alexandru Ungureanu, Silviu Genescu, Ovidiu Bufnilă, Mihail Grămescu, Rodica Bretin, Dan Merișca, Leonard Oprea, Gheorghe Păun, Bogdan Ficeac ș.a. Edițiile postcomuniste ale almanahului au publicat de asemenea autori „nouăzeciști” precum Liviu Radu, Florin Pîtea, Don Simon (Petrică Sîrbu) sau Radu Pavel Gheo. O formă de omologare canonică în interiorul almanahului au reprezentat-o „me&#173;da&#173;lioanele” dedicate autorilor: Gheorghe Săsărman, Ovidiu Bufnilă, Corneliu Omescu (1983), Alexandru Ungureanu, Marcel Luca (1984), Voicu Bugariu, Dănuț Ungureanu, Silviu Genescu, Gheorghe Păun (1986), Mircea Opriță, Sorin Antohi, Constantin Cozmiuc (1987), Bogdan Ficeac, Ioan Groșan, Marian Truță, Doru Pruteanu (1989) ș.a. Între criticii prezenți în almanah cu eseuri și cronici dedicate genului se numără Gheorghe Păun (<span class="CharOverride-1">Încercare de clasificare a povestirilor SF</span>, 1983), Adrian Rogoz, Sorin Antohi (cu studii despre utopie, dar și cu numeroase recenzii), Marcel Pop-Corniş (<span class="CharOverride-1">Kurt Vonnegut şi metaromanul SF</span>, 1984), Sanda Radian (<span class="CharOverride-1">Pe tema personajelor din literatura SF</span>, 1984), Ştefan Ghidoveanu (<span class="CharOverride-1">Efectele speciale în filmul SF</span>, 1985) Ion Hobana (<span class="CharOverride-1">Robur, Albatrosul, Groaza – trei simboluri ale anticipaţiei clasice</span>, 1985; <span class="CharOverride-1">H. G. Wells cineast</span>, 1986), Mircea Opriță, Voicu Bugariu (<span class="CharOverride-1">Sociologie literară SF</span>, 1988; <span class="CharOverride-1">Gnoza SF</span>, 1995), Cristian Tudor Popescu (<span class="CharOverride-1">Ştiinţă şi science fiction</span>, 1988), Cornel Robu (<span class="CharOverride-1">Între fantastic şi sublim</span>, 1989; <span class="CharOverride-1">SF-ul românesc: ce este, ce-ar putea fi</span>, 1993), Florin Manolescu sau Ion Bogdan Lefter (care, în ediția 1990, conceptualizează tema „SF-ul în poezie”, exemplificând-o printr-o miniantologie din Mircea Cărtărescu, Traian T. Coșovei, Magdalena Ghica, Florin Iaru, Virgil Mihaiu, Alexandru Mușina, Călin Vlasie), Radu Pavel Gheo (<span class="CharOverride-1">Aspecte ale crizei identităţilor în literatura SF</span>, 1997). Două ample anchete au fost organizate în 1986, având ca temă „Specificul anticipației românești” (la întrebările formulate de Voicu Bugariu au răspuns Mihai Coman, Ion Hobana, Florin Manolescu, Nicolae Manolescu, Solomon Marcus, Al. Mironov, Mircea Opriță, Adrian Rogoz, Artur Silvestri), și în 1990, când în dezbatere s-a aflat subiectul „Anticipație și umanism”. În sumare au intrat și autori de benzi desenate: Sandu Florea în 1983 (<span class="CharOverride-1">Planeta fără pterodactili</span>, scenariu Marcel Luca), Viorel Pîrligras în 1984 (<span class="CharOverride-1">Un animal fantastic</span>), Adrian Barbu în 1986 (<span class="CharOverride-1">Confruntarea</span>, scenariu Alexandru Ungureanu). Câteva numere au inclus câte un roman din repertoriul internațional: <span class="CharOverride-1">Picnic la marginea drumului</span> de Arkadi și Boris Strugațki (1985), <span class="CharOverride-1">Sfârșitul Eternității</span> de Isaac Asimov (1988). Almanahul a publicat și promovat – inclusiv prin medalioane și prezentări critice – traducători faimoși în fandom, precum Mihai-Dan Pavelescu, Ion Doru Brana (a cărui traducere din <span class="CharOverride-1">Johnny Mnemonic</span> de William Gibson echivalează cu actul de naștere al generației ’90, marcată de cyberpunk), Valerian Stoicescu (traducătorul fraților Strugațki). În perioada postcomunistă, și sub influența redactorului literar Mihai-Dan Pavelescu, almanahul alocă un spațiu mai mare traducerilor, renunțând aproape cu totul la secțiunile de știință popularizată și de critică. &#9;<span class="semnatura-final" lang="en-US">M.I.</span></p>
			<p class="Heuristica_PRIMUL_Semnat"><span class="titlu-12">ALMANAH „CONVORBIRI LITERARE”</span>, publicaţie editată de revista omonimă la Iaşi între 1979 și 1990. Redactor-şef: Corneliu Sturzu; redactor responsabil: Constantin Pricop; secretar de redacţie: Georgeta Iacobitz. A reapărut în 2002, când redactor-şef este Cassian Maria Spiridon şi redactor-şef adjunct Dan Mănucă. Prima echipă de realizatori este formată din Emil Brumaru, Nichita Danilov, Daniel Dimitriu, Al. Dobrescu, Lucian Dumbravă, Grigore Ilisei, Horia Zilieru, Eugenia Coleman, Ana Vâlcu şi Jack Mathyas. Dintre numeroasele rubrici existente, se impun „Pagini de istorie”, „Istorii literare”, „Semne bune anul are”, „Ţara la ea acasă”, „Privelişti româneşti”, „Meridiane”, „Literatura de pretutindeni”, „Poezie”, „Literatura SF”, „Hobby almanah”, „Aventuri… aventuri”, „Film”, „Umor”, „Acasă la…”, „Eutherpe”, „Plastica”, „Enigmistica”, „Din lumea ştiinţei”, „Ochiul călătorului”, „Reportaje”, „De prin literaturi adunate”, „Memorii şi memorialişti”. Semnează versuri Emil Brumaru, Ovidiu Genaru, Haralambie Ţugui, Horia Zilieru, Liviu Antonesei, Nichita Danilov, Ioanid Romanescu, Cezar Ivănescu, Lucian Valea, Mihai Ursachi, Nicolae Ţaţomir ş.a. Proză publică Mircea Opriţă, Alina Nour, Anton Cosma, Ovidiu Genaru, Ion Arhip, Ion Cristoiu, Adrian Cornescu, V.V. Mihăilescu, Valentin Silvestru ş.a. Ada Teodorescu şi Alecu Popovici scriu teatru pentru copii. Compartimentul cel mai bine ilustrat este cel istorico-literar, cu materiale interesante, dense în informaţii, purtând semnătura lui Demostene Botez, George Lesnea sau a unor cercetători ca Dan Mănucă, D. Ivănescu, D. Florea-Rarişte, Ovidiu Papadima. În volumul din 1985 Al. Zub glosează cu referire la domeniul istoric (<span class="CharOverride-1">Cum se scrie istoria</span>), apoi despre Macedonski şi Kogălniceanu. Ştefan S. Gorovei scrie articolul <span class="CharOverride-1">Logofătul Tăutu</span>, Haralambie Ţugui e autorul secvenţei <span class="CharOverride-1">„Duduia Otilia”</span> (scrisori de la Otilia Cazimir), Ovid Densusianu-fiul evocă întâlnirile cu Mihai Codreanu etc. Câteva „viziuni italiene” ale lui N. Iorga sunt puse în lumină de Florin Faifer. Volumul din 1986 aduce investigaţii istorico-literare îndeosebi pentru zona dramaturgiei, prin mărturiile Hortensiei Papadat-Bengescu, ale lui E. Lovinescu, Victor Ion Popa, G. Ciprian, Mihail Sorbul, N. Barbu ş.a. Pot fi citite şi <span class="CharOverride-1">Impresiile din Paris</span> ale Matildei Cugler-Poni. Tot aici Ştefan S. Gorovei scoate la lumină un eseu inedit de Vasile Lovinescu. În anul următor Marina Mureşanu-Ionescu traduce din recent apărutul volum al lui Emil Cioran <span class="CharOverride-1">Exercices d’admiration </span>o „confesiune pe scurt”. Tot acum pot fi parcurse şi medalioanele dedicate lui Constantin Hurmuzachi şi Petru Poni de Liviu Papuc şi Rodica Anghel. Elisabeta Isanos evocă figura Magdei Isanos. Din volumul anului 1988 sunt de reţinut contribuţiile lui Aurel Leon, Constantin Ciopraga, Adrian Cocârţă, Cristian Arhip, Constantin Călin, Titus Vîjeu. În numărul pe 1989 sunt publicate <span class="CharOverride-1">Alte amintiri de la „Convorbiri literare” din ultima perioadă bucureşteană</span>. Victor Bârlădeanu continuă seria întâlnirilor memorabile cu Mihail Sadoveanu. Interesante sunt ineditele provenite din fondul Leca Morariu şi semnate de Ion Agârbiceanu, Vasile Bogrea, Jean Boutière, Th. Capidan, N. Cartojan şi Traian Chelariu. Şi sumarul istorico-literar al anului 1990 este relativ bogat. Al. Zub semnează studiul <span class="CharOverride-1">Eminescu: o viziune organică</span>, I. Galan aduce <span class="CharOverride-1">Mărturii documentare de la V. Alecsandri</span>, D. Ivănescu se opreşte asupra corespondenţei maioresciene, Aurel Leon se ocupă de „clanul” Teodorenilor etc<span class="CharOverride-1">.</span> Pot fi citite şi fragmente din <span class="CharOverride-1">Jurnalul de adolescent</span> al lui Cezar Petrescu, precum şi <span class="CharOverride-1">Maxime</span> ale lui Marin Preda. Dan Mănucă analizează corespondenţa lui Traian Bratu cu germanistul Th. Frings. La rubrica „Memorii şi memorialişti” sunt de înregistrat numele lui N. Iorga, Ionel Teodoreanu, Al. A. Philippide, G.M. Vlădescu, Mircea Eliade, Mihail Sorbul, Alexandru Cazaban, Pompiliu Constantinescu, Raymond Queneau, Amiel, Anaïs Nin, Clara Malraux. &#9;<span class="semnatura-final" lang="en-US">D.B.</span></p>
			<p class="Heuristica_PRIMUL_Semnat"><span class="titlu-12">ALMANAH „LUCEAFĂRUL”</span>,<span class="CharOverride-2"> </span>publicaţie editată de revista omo&#173;nimă la Bucureşti între 1982 şi 1989. În câţiva ani (1982–1983, 1985, 1987) a fost dublat de un „almanah estival”. Redactor-șef: Nicolae Dan Fruntelată; redactor responsabil: Mihai Ungheanu; secretar de redacție: Mircea Croitoru. Se tipăresc versuri de Tudor Arghezi, Nicolae Labiş (<span class="CharOverride-1">Seara, după ploaie, între munţi</span> – inedită), Nichita Stănescu (<span class="CharOverride-1">O respirare</span>), Cezar Ivănescu, Grigore Vieru, Grigore Hagiu, Adrian Păunescu, Nicolae Dan Fruntelată. Se publică proză de D.R. Popescu, Fănuş Neagu, Gheorghe Schwartz, Eugen Barbu (<span class="CharOverride-1">Epilog la „Incognito”</span>). Compartimentul publicisticii este mai bogat: Mircea Micu, Dan Smântânescu, Ion Rotaru, Stancu Ilin. În 1984 Ion Coja îi schiţează un portret lui Constantin Noica, la aniversarea a şaptezeci şi cinci de ani. Variată şi incitantă este şi secţiunea rezervată istoriei literare. Se pot afla câteva opinii ale lui V. Voiculescu despre poezie, conţinute într-o scrisoare către Ion Pillat. Alături de Tudor Mușatescu (<span class="CharOverride-1">Pseudonime literare</span>), sunt prezenţi cu texte inedite Ştefan Roll (<span class="CharOverride-1">Livada sufletelor dulci</span>), Emil Botta (<span class="CharOverride-1">Remember</span>), Simion Stolnicu (<span class="CharOverride-1">După o epistolă de Catullus</span>). În 1983 Stancu Ilin publică un discurs necunoscut ţinut în 1941 de Liviu Rebreanu pe scena Teatrului Naţional din Bucureşti, în care omagiază personalitatea lui Octavian Goga. Sub iniţialele numelui, Mihai Ungheanu reproduce, cu titlul <span class="CharOverride-1">Obsedantul deceniu</span>, delimitările operate de Marin Preda între generaţia aşa-zis „gerontocrată” și cea a lui Nicolae Labiş. Este de reţinut şi ancheta <span class="CharOverride-1">Există o generaţie Labiş?.</span> Marcel Pop-Corniş tălmăceşte un fragment din romanul lui Ken Kessey, <span class="CharOverride-1">Zbor deasupra unui cuib de cuci</span>, Maria Ivănescu din <span class="CharOverride-1">Moarte pe credit</span> de Céline, Darie Novăceanu patru povestiri de Gabriel García Márquez (<span class="CharOverride-1">Într-una din zilele acestea</span>, <span class="CharOverride-1">Trandafiri artificiali</span>, <span class="CharOverride-1">Noaptea bâtlanilor</span>, <span class="CharOverride-1">În după-amiaza de marți</span>), Modest Morariu din Emil Cioran (<span class="CharOverride-1">Valéry în fața idolilor săi, Noii zei</span> – fragment din <span class="CharOverride-1">Le Mauvais Démiurge</span>), Ioan Alexandru din poemele lui Martin Heidegger. Ileana şi Aurel-Dragoş Munteanu preiau în traducere, din revista americană „The Times Literary Supplement”, textele simpozionului <span class="CharOverride-1">Plagiatul – o problemă juridică sau o problemă literară?.</span> Alţi colaboratori: Traian Herseni, Ion Hobana, A.I. Zăinescu, Hristu Cândroveanu. &#9;<span class="semnatura-final" lang="en-US">D.B.</span></p>
			<p class="Heuristica_PRIMUL_Semnat"><span class="titlu-12">ALMANAH „ROMÂNIA LITERARĂ”</span>, publicaţie editată de revista omonimă la Bucureşti între 1984 şi 1990. Constituit tematic, sumarul primului volum, pus sub genericul <span class="CharOverride-1">Aventuri ale memoriei şi fanteziei</span>, cuprinde o antologie de povestiri „cu un caracter mai puţin obişnuit”, în majoritate texte inedite traduse din autori străini, completate cu şase povestiri originale din literatura română, scrise anume pentru această publicație de Haralamb Zincă (<span class="CharOverride-1">O crimă aproape perfectă</span>), Ioan Suciu (<span class="CharOverride-1">Unchiul de aseară</span>), Eugen Teodoru (<span class="CharOverride-1">La un birou de poliție</span>), Pan Izverna (<span class="CharOverride-1">Ceața</span>), Petre Vârlan (<span class="CharOverride-1">S-a furat o fată</span>) și Ion Ochinciuc (<span class="CharOverride-1">Umbra zburătoare</span>). Cele mai multe tălmăciri le aparţin lui Nicolae Nicoară, Horia Matei şi Andrei Bantaş. Volumul din anul următor reproduce, în secţiunea iniţială, o serie de sugestive anchete gazetărești tipărite în diverse reviste româneşti între 1890 şi 1935, care au solicitat opiniile unor personalități ale timpului, de la I.L. Caragiale la Tudor Arghezi, partea a doua reunind traduceri din literatura universală semnate de Ion Hobana (<span class="CharOverride-1">Jules Verne la el acasă</span> de Marie A. Belloc), Paul B. Marian (<span class="CharOverride-1">Ultimul drum al lui B. Fondane</span>, din volumul José Costi, <span class="CharOverride-1">Amintirile dezordonate, Mai am doi ani de trăit</span> de Georges Simenon, <span class="CharOverride-1">Amintiri despre Lev Tolstoi</span> de Tatiana Tolstoi), Florian Potra şi Andrei Bantaş (câteva interviuri cu Françoise Sagan, Edward Albee și cu Arthur Miller). Volumul din 1987, alcătuit sub genericul <span class="CharOverride-1">Realitate – fantastic – utopie</span>, cuprinde „o posibilă sinteză a ipostazelor imaginarului de-a lungul timpului”, formată din texte eseistice, ce alternează cu proze scurte inedite. Traduc acum Rodica Lascu-Pop (<span class="CharOverride-1">La florăreasa Victorine </span>de André Carpentier, <span class="CharOverride-1">Inima de jad</span> de Thomas Owen), Doina Opriţă, Doru Brana şi colaborează, printre alţii, Geo Bogza, Nicolae Iliescu, Lucian Hanu, Alin Teodorescu, şi Radu Prodan. În 1988 subiectul central este moda, abordată ca oglindă a istoriei civilizaţiei. Comentariile, purtând semnăturile lui Mircea Maliţa (<span class="CharOverride-1">Dialog despre stiluri</span>), Vasile Andru (<span class="CharOverride-1">Moda. O raportare la teoria informațională</span>), Radu Cosaşu (<span class="CharOverride-1">O retorică a puloverului</span>), Andi Bălu (<span class="CharOverride-1">George Călinescu despre modă</span>) ş.a., sugerează semnificaţiile subtile ale unui fenomen asociat nu de puţine ori frivolităţii. <span class="CharOverride-1">Aventura cunoaşterii </span>e intitulat volumul din 1989, ce reuneşte texte de Mircea Eliade (<span class="CharOverride-1">Ceremonialurile de inițiere la populațiile primitive</span>, prezentare și traducere de Șerban Velescu), Gaston Bachelard (<span class="CharOverride-1">Lampa și hârtia albă</span>, transpus de Lucian Hanu), precum și un grupaj realizat de Mia Nazarie, intitulat <span class="CharOverride-1">Confesiuni despre creație:</span> <span class="CharOverride-1">Mozart, Einstein, Cocteau</span>. O proză a lui Bedros Horasangian se intitulează <span class="CharOverride-1">Prin Bucureşti fără baston</span>. În măsura în care literatura reprezintă un tip special de călătorie, volumul anului 1990 e consacrat literaturii şi călătoriei. Sunt reunite, din nou, nume celebre ale literaturii universale: Chateaubriand, Goethe, Rimbaud, Günter Grass. Dintre autorii români, de menţionat Mircea Maliţa, Bedros Horasangian şi Romulus Rusan. La rubrica „Voiaj interior” pot fi citite proze de Mircea Horia Simionescu, Adriana Bittel, Cristian Teodorescu, Horia Bădescu, Mircea Diaconu, Nicolae Prelipceanu ş.a. Răzvan Theodorescu oferă un comentariu intitulat <span class="CharOverride-1">O „imagine a celuilalt” prin călători: cazul românesc</span>, iar Adrian Silvan Ionescu se ocupă de artiştii călători prin ţările române în veacul al XIX-lea. În fine, volumul pentru anul 1991 are ca temă <span class="CharOverride-1">Aventurile imaginației</span>, <span class="CharOverride-1">Jocurile fanteziei</span>. Pagini de proză semnează Mircea Horia Simionescu („<span class="CharOverride-1">Să ne adaptăm mai deplin la bucuriile vieții</span>”), Ioan Groșan („<span class="CharOverride-1">Viața e complexă”. Sinopsis la un film de actualitate din 1992</span>) și Ștefan Agopian (<span class="CharOverride-1">Bâlciul spiritual</span>). Volumul cuprinde totodată semnături prestigioase din literatura universală, între care se numără Jorge Luis Borges cu proza <span class="CharOverride-1">Timpul circular</span> (în românește de Tiberiu Oprea), Julio Cortázar (<span class="CharOverride-1">Autostrada din sud</span>, traducere de Luminița Voina-Răuț), Ray Bradbury (<span class="CharOverride-1">Coasa</span>, în românește de Mircea Voinea). &#9;<span class="semnatura-final" lang="en-US">D.B.</span></p>
			<p class="Heuristica_PRIMUL_Semnat"><span class="titlu-12">ALMANAH „TRIBUNA”</span>, publicaţie editată de revista omo&#173;&#173;nimă la Cluj-Napoca, între 1976 şi 1989. Redactori-şefi: Dumitru Radu Popescu (până în 1982), apoi Vasile Sălăjan; în genere, redactorii responsabili se schimbă anual. Nu există rubrici fixe, unele volume fiind constituite tematic. Sunt reunite versuri de Radu Stanca (<span class="CharOverride-1">Sibila îndurerată, Ceas de taină</span>), Mihai Beniuc (<span class="CharOverride-1">Univers, Așteptare</span>), Maria Banuș (<span class="CharOverride-1">Vânătoare, Daimon</span>), Marin Sorescu (<span class="CharOverride-1">Rețeta, Noul orar al soarelui</span>), Leonid Dimov (<span class="CharOverride-1">Memorizare, Nesomn</span>), Ana Blandiana (<span class="CharOverride-1">Poem, Cuvintele mele</span>), Ileana Mălăncioiu (<span class="CharOverride-1">„Țineam în mână monedele asudate</span>”), Horia Bădescu (<span class="CharOverride-1">Smârdan, Balada celor care vor război</span>), Nichita Stănescu (câteva poeme traduse de Geo Vasile: <span class="CharOverride-1">La cena generale/Cina generală, Evocazione/Evocare, La musica/Muzica, La Quadriga/Cvadriga</span>) ș.a. Proză semnează Vasile Rebreanu (<span class="CharOverride-1">Caii – </span>fragment din romanul <span class="CharOverride-1">Legați-vă centurile de siguranță</span>), Norman Manea (<span class="CharOverride-1">Pisica</span>), Gheorghe Schwartz (<span class="CharOverride-1">Portarul</span>), Tudor Dumitru Savu, Tudor Vlad, Leonida Neamțu, Ștefan Damian, Olga Caba. Teatrul este reprezentat de Matei Vișniec (<span class="CharOverride-1">Trei zile cu Madox</span>), Const. Cubleșan, Const. Zărnescu, Mircea Vaida, Ștefan Damian, Paul Ioachim, Vasile Sălăjan. Foarte bogat este sectorul consacrat publicisticii, istoriei şi criticii literare. În 1981 Aurel Sasu oferă un original <span class="CharOverride-1">Dicţionar de titluri reţinute</span>, Iulian Negrilă reia <span class="CharOverride-1">in extenso</span> două scrisori ale lui Ioan Slavici către Vasile Mangra, Mircea Popa prezintă pe Ion Agârbiceanu inedit, iar Mircea Vaida şi Mircea Curticeanu publică secvenţe necunoscute din corespondenţa Lucian Blaga – Ion Breazu. Un incitant <span class="CharOverride-1">Dosar Tudor Arghezi</span> alcătuieşte Stelian Cincă, iar Ion Oarcăsu transcrie textul unui „portret ardelean” al Anişoarei Odeanu. Volumul din 1980 are ca temă <span class="CharOverride-1">Literatura română de la cronicari până azi</span>, iar cel din 1981 reuneşte în prima parte mărturisirile – urmate de fragmente ilustrative – a şaizeci de scriitori din provincie, referitoare la statutul artistului ce nu aparţine „centrului”. <span class="CharOverride-1">După un sfert de secol (1957–1982)</span> este genericul almanahului din 1982. Volumele din 1984 şi 1986, organizate sub genericul <span class="CharOverride-1">Spectacol</span>, abordează aproape în exclusivitate problemele dramaturgiei. Rubrica „Biblioteca universală” include traduceri sub semnătura lui Ştefan Damian („<span class="CharOverride-1">Am milioane de cititori, nu mai știu pentru care din ei scriu și aceasta mă tulbură…” – </span>interviu cu Gabriel García Márquez), Alexandru Vlad (<span class="CharOverride-1">Oaspeți </span>de Truman Capote), Mariana Vartic (<span class="CharOverride-1">Mărturia mincinoasă a zăpezii, Istoria groaznicelor întâmplări ce și-au avut începutul misterios în General Paz – Provincia Chubut</span> și <span class="CharOverride-1">În amintirea Paulinei</span> de Adolfo Bioy Casares) și de Virgil B. Stanciu (<span class="CharOverride-1">Moștenirea familiei Lemesurier </span>de Agatha Christie și <span class="CharOverride-1">Căldură umană</span> de Jan Fleming). &#9;<span class="semnatura-final" lang="en-US">D.B.</span></p>
			<p class="Heuristica_PRIMUL_Semnat"><span class="titlu-12">ALMANAH „VIAŢA ROMÂNEASCĂ”</span>, publi&#173;caţie editată la Bucureşti între 1983 şi 1988. Redactor responsabil: Gheorghe Pituţ. Dacă dintre cei cărora li se publică versuri se reţine îndeosebi numele lui Nichita Stănescu, prozatorii sunt mult mai numeroşi: Fănuş Neagu, Vasile Andru, Ileana Mălăncioiu, Petre Anghel, Maria-Luiza Cristescu, Marin Sorescu ş.a. Teatru publică Nicolae Breban (<span class="CharOverride-1">Bătrâna doamnă şi fluturele. Operă tragicomică, necântată, în două acte</span>) şi Paşcu Balaci. Bogat şi de substanţă este sectorul publicisticii. În 1984 Mircea Handoca publică fragmente dintr-un interviu dat de Mircea Eliade la aniversarea a trei sferturi de veac de viaţă a savantului, în timp ce Mihai Ungheanu – pentru a demonstra „insuficienţa teoriei mediului în viaţa artiştilor” – se ocupă de <span class="CharOverride-1">Vieţile paralele </span>ale lui Mihail Sadoveanu şi E. Lovinescu. Un an mai târziu, Petre Boteanu evocă o întâlnire cu Brâncuşi. Apar eseuri de C. Noica, Alexandru Surdu, Ion Hobana. În 1983 Arşavir Acterian deapănă amintiri despre Ion Barbu. <span class="CharOverride-1">Dragostea şi universul</span> este genericul volumului din 1987, conţinând integral traduceri din literatura universală. Alice Georgescu tălmăceşte o secvenţă dramatică din Dino Buzzati, Sanda Chiose Crişan traduce din <span class="CharOverride-1">Histoires malicieuses des grands hommes</span>, oprindu-se la <span class="CharOverride-1">Straniile metode de lucru ale lui Zola</span>, Cezar Baltag optează pentru C.G. Jung (<span class="CharOverride-1">Despre relaţia psihologiei analitice cu poezia</span>), Dana Balteşiu pentru Michel Tournier, iar Iosefina Simionescu pentru Maupassant. Al. Andriţoiu şi Mihai Giugariu publică însemnări de călătorie. Cei interesaţi de sport şi cinematografie găsesc numeroase materiale, după cum nu lipsesc nici epigramele şi curiozităţile de tot felul. Alţi colaboratori: Horia Stanca, Gh. Tomozei, Nicolae Nicoară. &#9;<span class="semnatura-final" lang="en-US">D.B.</span></p>
			<p class="Heuristica_PRIMUL_Semnat"><span class="titlu-12">ALMANAH „VREMEA”</span>, publicaţie editată de revista omo&#173;nimă la Bucureşti între 1941 şi 1944, „sub îngrijirea d-lui Paul Ştefan, cu preţiosul concurs al d-lui Vasile Netea”. Partea calendaristică, precedată de ilustraţia <span class="CharOverride-1">Corpul omenesc şi semnele zodiacului</span>, extrasă din <span class="CharOverride-1">Les Très riches heures </span>a ducelui de Berry, cuprinde, pentru fiecare lună începând din ianuarie, câte o poezie de Otilia Cazimir (<span class="CharOverride-1">Calendarul</span>), Demostene Botez (<span class="CharOverride-1">Linişte de iarnă</span>), Al. O. Teodoreanu (<span class="CharOverride-1">Dimineaţa</span>), Ion Barbu (<span class="CharOverride-1">In memoriam</span>), Tudor Arghezi (<span class="CharOverride-1">Logodnă</span>), Octavian Goga (<span class="CharOverride-1">Noapte</span>), Lucian Blaga (<span class="CharOverride-1">Vara</span>), V. Voiculescu (<span class="CharOverride-1">Răsărit pe câmpie</span>), Marcel Romanescu (<span class="CharOverride-1">Întâiul pahar</span>), Ion Pillat (<span class="CharOverride-1">În vie</span>), Ion Minulescu (<span class="CharOverride-1">Cu toamna în odaie</span>) şi Al. A. Philippide (<span class="CharOverride-1">Exerciţiu</span>). Urmează partea instructivă, compusă dintr-un documentat excurs <span class="CharOverride-1">Istoria almanahului</span>, dintr-o prezentare a artei magiei (<span class="CharOverride-1">Despre magie</span>) şi din câteva lecţii educative – specifice unei publicaţii de tip almanah – despre România, concentrate în cifre şi imagini: suprafaţă, bogăţii naturale, populaţia pe regiuni istorice, structura industriei, comentarii despre românii din sud-estul Europei (de Alexandru Iordan), din Ungaria (de V. Lucreţiu), din URSS (de Al. R. Niculescu), despre Transnistria<span class="CharOverride-1"> </span>(ţinutul dintre Bug şi Nistru denumit astfel în 1915 de gazetarul şi poetul Alexis Nour şi descris de Vasile Netea într-o broşură cu acelaşi titlu), despre Basarabia (de George Dorul Dumitrescu). Interesantă şi utilă este ideea de a da succinte prezentări – date biografice, informaţii despre studii, profilul social-literar sau social-politic (completat pentru scriitori de menţionarea revistei şi a anului în care au debutat şi de bibliografia operei) – ale unor nume importante ale timpului, însoţite de câteva pagini ilustrative: Mihail Fărcăşanu, <span class="CharOverride-1">Ion C. Brătianu</span>, Vasile Netea, <span class="CharOverride-1">Poetul Octavian Goga</span>, Dan Simonescu, <span class="CharOverride-1">Mihail Kogălniceanu</span>, Tudor Arghezi, <span class="CharOverride-1">George Georgescu</span> – la împlinirea vârstei de șaizeci de ani, Ludovic Voita, <span class="CharOverride-1">Mareşalul Ion Antonescu</span>, <span class="CharOverride-1">Adolf Hitler</span>, Ștefan Roll – sub semnătura<span class="CharOverride-1"> </span>Gh. Dinu,<span class="CharOverride-1"> Iosif Stalin</span>, <span class="CharOverride-1">W. Churchill</span>, <span class="CharOverride-1">Henry Philippe Pétain </span>etc. Ultima parte alătură obişnuitele sinteze asupra anului literar, artistic etc. (Pompiliu Constantinescu, <span class="CharOverride-1">Erau odată şi ani literari</span>, Petru Manoliu, <span class="CharOverride-1">Dimensiunea spirituală a anului 1941</span>, Vladimir Tudor, <span class="CharOverride-1">1941. Bilanţ teatral</span>) şi excursul prin ani, nume şi exemple în istoria publicisticii autohtone (Ion Pas, <span class="CharOverride-1">Presa de-a lungul vremurilor</span>), de studiul extins, bine documentat, cu descrierea armatelor ţărilor beligerante, a teatrelor de război, însoţite de hărţi, nume de comandanţi, imagini de pe fronturile de luptă. În 1943 sumarul este structurat pe comemorări: Titu Maiorescu (evocat de E. Lovinescu), I.L. Caragiale (evocat de D. Karnabatt), Ion Heliade-Rădulescu (de St. Dimitropol), Duiliu Zamfirescu (de A.P. Todor), Stendhal (prezentat de Geo Dumitrescu sub pseudonimul Vladimir Ierunca), Stéphane Mallarmé (autor Pericle Martinescu) ș.a., dar are în vedere și premiile literare (comentate de Radu Cosmin și Geo Dumitrescu), evenimentele literare ale anului (cronici de Pompiliu Constantinescu, N. Carandino, Constantin Noica) ori, din nou, situația de pe front. Volumul pentru 1944 îşi reduce drastic numărul de pagini şi iese ca „supliment al «Vremii» de Crăciun din cauza constrângerilor materiale provocate de urgia abătută peste Europa”, dar sperând în „apropiata victorie românească, când, odată cu sfârşitul vremurilor excepţionale de război, lumea românească în pace şi în totalitatea graniţelor sale va avea răgazul să ducă la bun sfârşit activitatea sa constructivă, şi atunci «Almanahul» va apărea în cuprinsul său complet, spre mulţumirea cititorilor «Vremii».” Alţi colaboratori: Al. Bârlădeanu, Ion Frunzetti, Costin Murgescu, Perpessicius, V.I. Popa, Barbu Theodorescu, Mircea Ştefănescu, Horia Ursu, Tudor Vianu. &#9;<span class="semnatura-final" lang="en-US">M.Pp., R.P.</span></p>
			<p class="Heuristica_PRIMUL_Semnat"><span class="titlu-12">ALMANAHUL „ATENEU”</span>,<span class="CharOverride-2"> </span>publicaţie editată de revista omonimă la Bacău între 1986 şi 1989. Dintre rubricile mai importante se reţin „Caleidoscop”, „Valori româneşti”, „Ştiinţa şi viaţa”, „Misterele isto&#173;riei”, „Critici, prozatori”, „Memorialistică, in&#173;ter&#173;&#173;viuri”, „Dialoguri”. Semnează proză Livius Ciocârlie, Val Condurache, Ov. S. Crohmălniceanu, Nicolae Manolescu şi Constantin Pricop, iar publicistică Mircea Coloşenco, Victor Nadolski, Corneliu Albu. Compartimentul de istorie literară, cuprinzând evocări, documente inedite, memorialistică, interviuri, este bine reprezentat. Astfel, Marius Mircu evocă personalităţile fondatoare – G. Bacovia şi Grigore Tăbăcaru – în 1925 ale revistei predecesoare, „Ateneul cultural” (<span class="CharOverride-1">Amintiri de la „Ateneu”</span>), Carol Isac se opreşte asupra dramaturgului Ion Luca, C.D. Zeletin scrie despre personalitatea doctorului Alexandru Brăescu, a tenorului Nicolae Brăescu şi a filosofului Ştefan Zeletin, Ion Mitrea îl are în atenţie pe Vasile Pârvan, iar Ştefan S. Gorovei publică un text inedit despre Lucreţiu Pătrăşcanu aflat în arhiva lui P.P. Panaitescu. Alt material inedit, aparţinându-i lui Constantin Rădulescu-Motru (<span class="CharOverride-1">Sufletul satului românesc</span>), e oferit de Octavian Voicu. Sub îngrijirea lui Mircea Filip sunt selectate fragmente din jurnalul lui Petru Comarnescu. La rubrica „Memorialistică, interviuri” sunt evocate personalitatea lui G. Bacovia, a Otiliei Cazimir, a Luciei Sturdza-Bulandra, a Magdei Isanos şi a lui G.T. Kirileanu, iar George Pruteanu dialoghează cu Romulus Vulpescu şi cu Adrian Marino. Numeroase sunt şi mărturiile epistolare: din corespondenţa istoricului şi a omului politic Gh. I. Brătianu, a lui Ion Barbu, schimburile de misive dintre Iorgu Iordan şi Ion Petrovici, Tudor Muşatescu şi G. Topîrceanu, Perpessicius şi G.T. Kirileanu, filosoful Émile Boutroux şi B.P. Hasdeu. Liviu Antonesei, Cristian Livescu şi Constantin Pricop aduc în actualitate personalitatea lui Mircea Vulcănescu, a lui Mircea Eliade şi Emil Cioran. În volumul din 1987, la rubrica „Ancheta noastră cu scriitorii” , la cele douăsprezece întrebări ale unui chestionar insolit, răspund Ştefan Aug. Doinaş, Radu Cârneci şi Eugen Simion. Definind „omul de omenie” ca fiind acela „care are vocaţia umanului şi are respect (înţelegere, iubire) pentru valorile spiritului”, cel din urmă mărturiseşte plăcerea de a privi şi de a inspira mireasma discretă a gutuilor, dorinţa de a face „o revistă de critică şi informaţie literară” şi oroarea faţă de „prostia rea, fudulă şi agresivă”. În acelaşi volum teatrul ca artă a spectacolului este adus în atenţie sub genericul <span class="CharOverride-1">Despre actorii care «mor pe scenă»</span>. Paul B. Marian tălmăceşte fragmente din jurnalul prozatoarei Anaïs Nin, Roxana Marfievici din cartea despre Céline a lui F. Vitroux, Sorina Maria Ştef din Giuseppe Antonio Borgese, Iacob Florea din Elias Canetti, George Pruteanu din Fiodor Abramov, iar Dan Ciachir din<span class="CharOverride-1"> Syllogismes de l</span>’<span class="CharOverride-1">amertume </span>ale lui Emil Cioran. În articolul <span class="CharOverride-1">Exotism „à rebours” </span>Dan Mănucă se opreşte asupra apariţiei mitului Americii în preocupările scriitorilor paşoptişti. Publicaţia cuprinde şi rebus, modă, umor, sport. Alţi colaboratori: H. Zalis, Irina Petraş, Tereza Petrescu. &#9;<span class="semnatura-final" lang="en-US">D.B.</span></p>
			<p class="Heuristica_PRIMUL_Semnat"><span class="titlu-12">ALMANAHUL COPIILOR</span>,<span class="CharOverride-2"> </span>publicaţie apă&#173;rută între 1977 și 1990, anual,  sub conducerea Aso&#173;ciaţiei Scriitorilor din Bucureşti, ca supliment al „Almanahului literar”, redactor fiind Mircea Micu. Din 1983 secretar este Constantin Ţoiu. Versuri publică Grete Tartler, A.I. Zăinescu, Dan Mutaşcu, Tiberiu Utan, Nicolae Nasta, Rusalin Mureşanu, un text inedit aparţinându-i lui Simion Stolnicu. Secţiunea de proză este acoperită de Fănuş Neagu (<span class="CharOverride-1">Covorul violet</span>), Leonida Teodorescu, Mircea Sântimbreanu, Costache Anton, Emil Manu, Gh. Pituţ, Adrian Rogoz ş.a. Nichita Stănescu şi Gheorghe Tomozei propun o interesantă <span class="CharOverride-1">Carte de citire, carte de iubire</span>. Sunt incluse traduceri de Paul B. Marian, Denisa Comănescu ş.a. Alţi colaboratori: Iuliu Raţiu, Lucia Olteanu, Ioana Munteanu, Gica Iuteş. &#9;<span class="semnatura-final" lang="en-US">D.B.</span></p>
			<p class="Heuristica_PRIMUL_Semnat"><span class="titlu-12">ALMANAHUL „CORESI”</span>, publicaţie editată de Asociaţia Scriitorilor din Braşov între 1983 şi 1986. Almanahul este alcătuit de un colectiv format din Dan Tărchilă, V. Copilu-Cheatră, M.N. Rusu şi Nicolae Stoe. Semnează versuri Nichita Stănescu (<span class="CharOverride-1">Doină, Horoscop, Identitate</span>), Octav Sargeţiu (<span class="CharOverride-1">Lucian Blaga</span>), V. Copilu-Cheatră (<span class="CharOverride-1">Poveste, Bunicu</span>), Traian Iancu, V. Spiridonică (<span class="CharOverride-1">Decebal</span>), Daniel Drăgan, Bedros Horasangian, Petru M. Haş, Ştefan Stătescu ş.a. Proză scriu Daniel Drăgan (<span class="CharOverride-1">Târșa, Boierul</span>), Bedros Horasangian (<span class="CharOverride-1">Lady Jane</span>) Ion Topolog, Mihail Joldea, Eduard Huidan; publicistică dau Ion Itu, Aurel I. Brumaru, Mircea Gherman, Doru Munteanu, Radu Niţu, Eduard Eisenburger şi Dan Mihăilescu, care abordează binomul „creaţie şi obsesie”<span class="CharOverride-1">.</span> Încercări dramatice publică Darie Magheru (<span class="CharOverride-1">Tatăl meu, Pătrașcu cel Bun</span>) şi Ion Olteanu (<span class="CharOverride-1">Camera de hotel</span>). În secţiunea rezervată istoriei literare apar, în 1983, două poezii inedite ale lui Aron Cotruş (<span class="CharOverride-1">Ay! El abismo / Vai! Abisul</span> – tradusă din spaniolă de Gabriela Necheş, şi <span class="CharOverride-1">Îngheaţă cenuşa</span>) şi un text de asemenea inedit, aparţinând lui Nicolae Titulescu, sub îngrijirea lui Adrian Hamzea: o scrisoare din 26 august 1926 adresată publicistului Moti Constantinide, consilier al delegației României la Conferința de Pace de la Paris. În volumul din 1983 M.N. Rusu clarifică chestiunea primei atestări iconografice a Braşovului, alta decât aceea din harta lui Ioan Honterus datată 1532, iar în 1984 semnează <span class="CharOverride-1">Vasco da Gama – un personaj matein necunoscut</span>,<span class="CharOverride-1"> </span>revizuind numărul articolelor publicate de Mateiu I. Caragiale în timpul vieţii, iar în 1986 îşi intitulează însemnările <span class="CharOverride-1">Viaţa secretă a lui Mateiu I. Caragiale </span>şi comentează corespondenţa dintre gazetarul tribunist Septimiu Albini şi G. Bogdan-Duică. Dintre traducători sunt de reţinut Grigore Tănăsescu (cu două poeme de Goethe), Angela Ioan, care tălmăceşte două schiţe ale umoristului italian Achille Campanile, şi Anatol Ghermanschi. Alţi colaboratori: Petre Popovici, Nicolae Onuc, Miruna Runcan, Luana Pop. &#9;<span class="semnatura-final" lang="en-US">D.B.</span></p>
			<p class="Heuristica_PRIMUL_Semnat"><span class="titlu-12">ALMANAHUL EVREESC ILUSTRAT PENTRU </span><span class="titlu-12">ROMÂNIA</span>, publicaţie apărută la Bucureşti între 1932 şi 1940, în română, maghiară, germană şi franceză. Din 1935 titlul se restrânge la „Almanahul evreiesc”. Cuvântul introductiv prezintă intenţiile redactorilor, care vor să fie „cronicari fideli şi observatori nepărtinitori ai desfăşurării vieţii fără deosebire”. Versuri publică A. Axelrad (<span class="CharOverride-1">În cimitir</span>,<span class="CharOverride-1"> Țara mea</span>) şi A. Toma (<span class="CharOverride-1">Sion</span>), iar publicistică semnează Miron Grindea (<span class="CharOverride-1">Evreii în cultura română</span>), Ladislau Kardos (<span class="CharOverride-1">Un pionier al apropierii româno–evreieşti: dr. Moise Gaster</span>), Adalbert Kun, W. Filderman, Carol Drimer, George Stroe, Nicolae Ivan şi I. Niemirower. Medalioane-portret sunt dedicate filologului M. Gaster, lui I. Negreanu – militant neobosit în favoarea emancipării evreilor, şi scriitorului Enric Furtună (cu un fragment din romanul în curs de apariţie, <span class="CharOverride-1">Meletie jidovul</span>). Natan Bistritzki propune un fragment dramatic, iar Camil Baltazar traduce din <span class="CharOverride-1">Sonetele veneţiene</span> ale Clarei Blum. &#9;<span class="semnatura-final" lang="en-US">D.B.</span></p>
			<p class="Heuristica_PRIMUL_Semnat"><span class="titlu-12">ALMANAHUL „ÎNFRĂŢIREA”</span>, publicaţie apărută la Cluj în 1921. Prima secţiune prezintă, la „Cronica anului”, pe luni şi pe zile, filmul evenimentelor social-politice, economice şi culturale petrecute în 1921. Partea a doua a publicaţiei e intitulată „Ardealul cultural”. Cel dintâi material cuprinde raportul lui Sextil Puşcariu, în calitate de rector al Universităţii clujene, citit cu prilejul deschiderii cursurilor din anul 1921. După un scurt medalion consacrat Bibliotecii Universităţii, urmează „fişele” biografice ale câtorva dintre personalităţile învăţământului supe&#173;rior clujean. Articole interesante vizează activitatea Teatrului Naţional, a Operei şi a Societăţii Cultura Poporului. Ultima secţiune, „Partea literară”, cuprinde versuri de D. Nanu, Mircea Rădulescu, George Gregorian, o amplă descriere a mişcării artistice din 1920 şi un „raport” asupra activităţii teatrului românesc în acelaşi an, semnat de Liviu Rebreanu. I. Paul semnează proză. George N. Leon analizează socialismul lui Marx, punându-i în lumină erorile de concepţie. Mihail Sorbul publică un substanţial fragment din comedia tragică <span class="CharOverride-1">A doua tinereţe</span>. &#9;<span class="semnatura-final" lang="en-US">D.B.</span></p>
			<p class="Heuristica_PRIMUL_Semnat"><span class="titlu-12">ALMANAHUL LITERAR</span>, revistă apărută la Cluj, lunar, din decembrie 1949 până în ianuarie 1954, sub conducerea unui comitet de redacţie. În <span class="CharOverride-1">Cuvânt înainte</span> se poate citi: „Părăsind vechea formulă a volumului antologic, filiala din Cluj a Uniunii Scriitorilor a hotărât editarea unei reviste lunare, ale cărei pagini să fie deschise tuturor celor ce au simţit nevoia unei publicaţii literare în Ardeal”. Orientarea publicaţiei este manifest proletcultistă. Rubricile mai importante sunt „Poezie”, „Proză”, „Critică”, „Cronică”, „Recenzii”, „Probleme şi eseuri”, „Revista revistelor”, „Note şi comentarii”, „Jurnal de lectură”, „Prezentări”, „Orizont”, „Baricada”, „Carnet sovietic”, „Viaţa cuvintelor”, „Studii” şi, în 1953, „Cronica literară”. Numărul celor care semnează versuri este foarte mare: A.E. Baconsky, Victor Felea, Ion Horea, Aurel Rău, Ion Brad, Dumitru Micu, Aurel Gurghianu, Alexandru Andriţoiu, Radu Cârneci, Demostene Botez, Veronica Porumbacu, Cicerone Theodorescu, Ion Oarcăsu ş.a. Despre tematica predilectă a poeziilor publicate, cel mai bine vorbesc titlurile. Aşa, spre exemplu, Ion Horea compune <span class="CharOverride-1">Balada însămânţărilor de toamnă</span>, Aurel Rău – <span class="CharOverride-1">Balada cu chiaburul şi pândarul</span>, în vreme ce A.E. Baconsky scrie <span class="CharOverride-1">Poezie de dragoste la mutarea în locuinţă nouă</span>. Aceeaşi este, în general, şi orientarea fragmentelor de proză aparţinându-le lui Geo Bogza (<span class="CharOverride-1">Aşa bat clopotele în turnul Spaschi</span>), Mihail Sadoveanu (<span class="CharOverride-1">Slujitori boiereşti</span>, fragment din proiectatul roman <span class="CharOverride-1">Lisaveta</span>), Mircea Zaciu, Dumitru Micu, Aurel Martin, Francisc Munteanu, Titus Popovici, Kovács Bálint, Nagy István, Emil Isac, Ion Brad ş.a. Şi în sectorul publicistic, foarte bogat, câteva nume şi titluri sunt ilustrative: Miron Radu Paraschivescu, <span class="CharOverride-1">Despre umanismul sovietic</span>, Cornel Regman, <span class="CharOverride-1">Naţionalism şi cosmopolitism în cultura română</span>, Pavel Apostol, <span class="CharOverride-1">Lenin şi problemele literaturii ruse</span>, Dumitru Micu, <span class="CharOverride-1">Poezia lui 1 Mai</span>, Aurel Martin, <span class="CharOverride-1">Poezia lui 23 Augus</span>t. Mai pronunțat analitice sunt însemnările lui George Munteanu, intitulate <span class="CharOverride-1">Despre unele lipsuri ale criticii noastre</span>. La fel arată tonalitatea şi coloratura rubricii rezervate aniversărilor şi comemorărilor. Numărul 2–3/1950 e parţial consacrat centenarului nașterii lui Eminescu, cea de-a doua secţiune fiind rezervată împlinirii a douăzeci şi şase<span class="CharOverride-1"> </span>de ani de la moartea lui V.I. Lenin. Despre Eminescu scriu Emil Isac, Miron Radu Paraschivescu, Aurel Rău, T. Mocanu, Ion Brad, Cornel Regman şi Aurel Martin. Primul număr din 1952 e consacrat în întregime centenarului naşterii lui I.L. Caragiale. Emil Petrovici scrie cu prilejul centenarului morţii prozatorului rus N.V. Gogol, Henri Jacquier la aniversarea unui veac şi jumătate de la naşterea lui Victor Hugo. Numărul 3/1953 apare cu portretul îndoliat al lui I.V. Stalin. O sumedenie de condeie sunt mobilizate pentru ultima omagiere: Aurel Rău (cu două poeme), Ion Brad, Ion Horea, Victor Tulbure, Ion Oarcăsu ş.a. „Cronica” este printre puţinele rubrici în care literatura se află la ea acasă: Miron Radu Paraschivescu scrie despre actualitatea lui Vladimir Maiakovski, Iosif Pervain analizează ediţia <span class="CharOverride-1">Opere alese</span> de Cezar Bolliac şi <span class="CharOverride-1">Soarta unei cărţi ruseşti din 1767, în Moldova şi Ţara Românească</span>, Ion Breazu intervine cu prilejul reeditării lui Nicolae Filimon, iar Dumitru Micu semnează articolul <span class="CharOverride-1">Succese în poezia lui Eugen Jebeleanu</span>. O serie de consideraţii ale istoricului literar D. Popovici se intitulează<span class="CharOverride-1"> Cu prilejul unei noi ediţii a „Ţiganiadei” lui I. Budai-Deleanu</span>. Despre reprezentarea pieselor lui I.L. Caragiale în Uniunea Sovietică scrie Tiberiu Utan, iar D. Drumaru îşi intitulează însemnările <span class="CharOverride-1">Teoria literară şi părerile despre limbă ale lui Caragiale</span>. Ion Vlad comentează romanul lui Zaharia Stancu <span class="CharOverride-1">Dulăii</span>, George Munteanu discută proiectul unei noi ortografii a limbii române, abordând şi relaţia publicistică – critică literară ş.a.m.d. Cele mai multe traduceri se fac din rusă şi din maghiară. Cu prilejul vizitei în România a prozatorului danez Martin Andersen Nexø, revista publică un interviu realizat de Dominique Desanti, precum şi un fragment din proza oaspetelui. La „Cronica dramatică” semnează Radu Miron (Miron Radu Paraschivescu), Dina Codreş, Radu Roman, T. Krausz, Florian Potra, Ion Brad ş.a., iar „Cronica muzicală” este ţinută de I. Văleanu şi I. Balea. Un regim aparte e rezervat rubricii „Baricada”, profilată pe intervenţii pamfletar-polemice îndreptate contra duşmanului de moarte al „noii” orânduiri – capitalismul. Alţi colaboratori: Liviu Onu, Mircea Mancaş, Romulus Todoran, Elena Dragoş, Teodor Coriban. &#9;<span class="semnatura-final" lang="en-US">D.B.</span></p>
			<p class="Heuristica_PRIMUL_Semnat"><span class="titlu-12">ALMANAHUL LITERAR</span>,<span class="CharOverride-2"> </span>publicaţie editată de revista „Româ&#173;nia literară” la Bucureşti între 1969 şi 1989. Primul volum îl are ca redactor-şef pe Ben Corlaciu. Din 1970 este editat de Uniunea Scriitorilor, păstrând până în 1972 acelaşi redactor-şef. Pentru 1973 caseta redacţională menţionează doar redactorii responsabili: Matei Gavril şi George Alboiu. Din 1974 este editat de Asociaţia Scriitorilor din Bucureşti, fără alte precizări redacţionale. Cu volumul din 1979 apare ca redactor responsabil Mircea Micu. Publicaţia își propune să reia vechea tradiţie a Almanahului Societăţii Scriitorilor Români. În afara rubricilor „Interviu”, „Salba salbelor”, „Evocări… corespondenţe”, se impun rubricile de istorie şi critică literară, teatru, cinema, plastică, umor, varia, jocuri, femina, sport, automobilism etc. Pe lângă substanţialul supliment „Poesis”, se întâlnesc nume prestigioase ale liricii româneşti: Tudor Arghezi, Nichita Stănescu, Eugen Jebeleanu, Marin Sorescu, Leonid Dimov, cărora li se alătură Vladimir Streinu, Geo Bogza, Demostene Botez, Ion Horea, Ştefan Aug. Doinaş, Mircea Dinescu ş.a. Sectorul prozei este susținut îndeosebi de numele contemporanilor, ca de altfel şi acela al literaturii dramatice ori al publicisticii. Bogat reprezentată este secţiunea rezervată criticii şi istoriei literare, unde predomină de asemenea numele contemporanilor. Volumul din 1980 este în întregime axat pe literatura documentară, răspunzând astfel preocupărilor sporite ale cititorilor pentru „implicaţiile literare ale unor texte nefictive”. Volumul din 1987 grupează materialele sub genericul <span class="CharOverride-1">Microdicţionar de presă literară</span>. Publicaţia oferă cititorilor săi şi numeroase interviuri, confesiuni, amintiri, reflecţii şi fragmente de jurnal. Astfel, în volumul din 1969 sunt publicate câteva pagini „terifiante prin originalitatea şi spiritul lor caustic” din <span class="CharOverride-1">Jurnalul</span> lui Eugen Ionescu, Gheorghe Anca oferă un Adrian Maniu inedit (<span class="CharOverride-1">Despre arta poetică</span>),<span class="CharOverride-1"> </span>iar Gheorghe Bulgăr pagini din <span class="CharOverride-1">Amintirile</span> lui Mircea Eliade. O anchetă literară pe tema <span class="CharOverride-1">Perspectivele prozei româneşti contemporane</span> e găzduită de volumul din 1971. Bine structurat este şi compartimentul rezervat traducerilor: Dragoș Vrânceanu traduce trei poeți florentini – Mario Luzi (<span class="CharOverride-1">Din „Caietul gotic</span>”), Piero Bigongiari (<span class="CharOverride-1">Nu te voi invoca</span>) și Giorgio Caproni (<span class="CharOverride-1">Trecerea lui Enea</span>), Anghel Dumbrăveanu traduce din Adam Puslojić (<span class="CharOverride-1">Pe când mergeam în mâini</span>), Leonid Dimov traduce din Stéphane Mallarmé poezia <span class="CharOverride-1">Sfântă</span>. &#9;<span class="semnatura-final" lang="en-US">D.B.</span></p>
			<p class="Heuristica_PRIMUL_Semnat"><span class="titlu-12">ALMANAHUL PRESEI ROMÂNE</span>, publicaţie edita&#173;tă de Sindicatul Presei Române din Ardeal şi Banat la Cluj în 1926 şi 1928; în 1928 titlul devine „Almanahul presei române din Ardeal și Banat”.<span class="CharOverride-1"> </span>Iniţiatorii doresc să ofere „o carte de reculegere şi de întărire sufletească” îndeosebi pentru ziarişti, dar şi pentru „marele public românesc de aici şi de pretutindeni”. Semnează versuri Aron Cotruş (<span class="CharOverride-1">Clujule!</span>), Emil Isac, Teodor Murăşanu, Ecaterina Pitiş (<span class="CharOverride-1">Cântec trist, Toamna</span>), Iustin Ilieşiu (<span class="CharOverride-1">Revoltă, Aprinde, mamă, lumânarea</span>), iar proză Ion Agârbiceanu (<span class="CharOverride-1">Peste drum</span> – nuvelă). Sectorul publicisticii este bine ilustrat de Cezar Petrescu, Ion Agârbiceanu, N. Iorga, Victor Branişte, Petru Groza. Dens este şi compartimentul memorialisticii, al evocărilor şi amintirilor. Astfel, Alexandru Vaida Voevod prezintă activitatea redacţională de la gazeta timişoreană „Dreptatea”, precum şi procesul intentat de autorităţile maghiare lui Valeriu Branişte. George Bota evocă figura lui Iosif Vulcan, Al. Ciura pe aceea a lui George Bariţiu, I.U. Soricu dă amintiri despre St. O. Iosif, Onisifor Ghibu despre Casian R. Munteanu, iar Leonard Paukerow relatează încercarea lui I.L. Caragiale de a scoate o revistă literară la Budapesta. Câteva date despre „Gazeta Transilvaniei” sunt furnizate într-un articol nesemnat, în timp ce Ion Bârlea scrie despre ziaristica română în Maramureş. Sub pseudonimul N.D. Scifrabil, Mihail M. Procopiu semnează epigrame. Alţi colaboratori: Vasile C. Osvadă, Gh. Tulbure, Petre Nemoianu, Valeriu Puşcariu, D.I. Cucu, Alexandru Hodoș, Ion Clopoțel, Adrian Maniu, Gib I. Mihăescu, Ion Dragu. &#9;<span class="semnatura-final" lang="en-US">D.B.</span></p>
			<p class="Heuristica_PRIMUL_Semnat"><span class="titlu-12">ALMANAHUL PRIBEGILOR ROMÂNI</span>,<span class="CharOverride-2"> </span>publi&#173;caţie apărută la Paris, anual, între 1952 şi 1966, alcătuită de Pompiliu Păltânea şi Constantin Arsenie. Almanahul e tipărit între 1952 şi 1958 în colecţia „Grai şi suflet românesc”, iar din 1959, după moartea lui Pompiliu Păltânea, la Editura Curierul românesc. Revistă de dimensiuni considerabile (350 de pagini), prima şi unica de acest tip, editată de şi în folosul emigraţiei româneşti, <span class="CharOverride-2">A.p.r.</span> îşi propune să cuprindă în sumar: un calendar cu tabloul anotimpurilor, sărbătorilor şi comemorărilor, o antologie de poezie şi proză „constituind o adevărată istorie a literaturii şi culturii naţionale pe baza textelor însoţite de note lămuritoare şi documentare”, o revistă a principalelor evenimente din ultimii ani „alcătuind o mică istorie contemporană a României”, o colecţie de zicători şi proverbe, un repertoriu de adrese şi informaţii privind „îndeletnicirile ideale şi practice, nevoile şi nădejdile pribegilor români de pretutindeni”. Chiar dacă structurarea materiei nu este întotdeauna delimitată în rubrici consacrate, iar ponderea textelor literare variază de la un număr la altul, ţelurile propuse iniţial sunt atinse. În primul volum antologia de proză şi poezie, ce stă sub semnul „înstrăinării” şi al cauzelor ei (<span class="CharOverride-1">Antologia pribegiei</span>), cuprinde texte de la Dosoftei (din<span class="CharOverride-1"> Psaltirea în versuri</span>), Ion Neculce şi Miron Costin, trecând prin N. Bălcescu, A.I. Odobescu, Ion Ghica (<span class="CharOverride-1">Ruşii ţaru-şi schimbă, dar năravul ba</span>), Alecu Russo, Eminescu (multe pagini din publicistica poetului, selectate predilect dintre cele cu reverberaţie în contemporaneitatea politică:<span class="CharOverride-1"> Fantasmagoria imperială rusă, Strein în ţara lui, Primejdia rusă şi biruinţa dreptăţii româneşti, Ideile naţiunii trebuie să conducă</span>), I.L. Caragiale (<span class="CharOverride-1">Exilul voluntar al lui I.L. Caragiale</span>), până în actualitate cu paginile lui Pamfil Şeicaru (<span class="CharOverride-1">Pricinile actualei pribegii</span>) şi Pompiliu Păltănea (<span class="CharOverride-1">Pohod na Sybir</span>), alăturând texte literare propriu-zise şi comentarii în marginea lor. Altă dată „antologia” este dedicată exclusiv poeziei așa-zisului „ultim exil”, adică din deceniul al șaselea al secolului trecut. <span class="CharOverride-1">O mică antologie a poeziei româneşti în exil</span> (1959), de exemplu, veritabil aport la promovarea liricii româneşti contemporane, reuneşte versurile celor mai reprezentativi creatori din afara ţării: Ştefan Baciu, Victor Buescu, Al. Busuioceanu, Aron Cotruş, Vintilă Horia, Ion Sân-Giorgiu, Ion G. Dimitriu, N.S. Govora, Al. Gregorian, Nicolae Novac, Vasile Posteuca, Ion Ţolescu. Alte volume publică fragmente de proză, semnate de Şt. Georgescu-Olenin, Nello Manzatti, Nicolae Novac, Ion Simionescu, portrete literare şi comentarii critice de Pamfil Şeicaru. Grupajele tematice (<span class="CharOverride-1">Geneza unei gazete</span>, 1959) şi calendarul cultural (<span class="CharOverride-1">Unirea Principatelor</span>, 1959; <span class="CharOverride-1">120 de ani de la naşterea lui Titu Maiorescu</span>, 1961) pun în circulaţie adeseori autori şi texte interzise în ţară, unde – după expresia lui Pamfil Şeicaru – „în cuprinsul cazarmei ideologice (colonia sovietică România), orice înmugurire a spiritului critic înseamnă un pericol de moarte pentru regim […] şi chiar numai amintirea lui Titu Maiorescu reîmprospătată ar putea crea ispita spiritului critic, cu toate gravele consecinţe «deviaţioniste»“. Antologia critică dedicată lui Titu Maiorescu, alcătuită şi prefaţată de Pamfil Şeicaru<span class="CharOverride-1"> </span>(<span class="CharOverride-1">Notă introductivă</span>), cuprinde, alături de texte cunoscute datorate lui E. Lovinescu, C. Rădulescu-Motru, şi contribuţii noi la bibliografia maioresciană: articolul lui C. Xeni, unul dintre ultimii audienți ai cursului de logică ţinut de mentorul Junimii, „articolul sinteză” <span class="CharOverride-1">Titu Maiorescu</span> de Ion Petrovici. Secvenţele dedicate istoriei contemporane a României includ comentarii consacrate celor mai acute probleme româneşti actuale (<span class="CharOverride-1">Războiul României pentru eliberarea din nou a Basarabiei, După abdicarea regală, Universitatea în exil a Europei Libere</span>, 1952; Pamfil Şeicaru, <span class="CharOverride-1">Este posibil un partid creştin în România</span>, 1960, ş.a.), memorandumuri, puncte de vedere în controversă, întâmpinări adresate forurilor occidentale, atitudini ferme ale intelectualităţii din exil pentru a determina o poziţie justă a Occidentului faţă de România. În acest demers politico-patriotic dârz se înscrie <span class="CharOverride-1">Memorandumul adresat reprezentanţilor Statelor Unite, Marei Britanii şi Franţei, redactat de căpitanul în rezervă Pamfil Şeicaru </span>(1952): „Cine poartă răspunderea schingiuirilor la care a fost supus poporul român din ziua de 23 August 1944 şi până azi? Ignorând voit teroarea infernală, Marile Puteri democratice nu riscă să fie învinuite mâine de complicitate prin pasivitatea păstrată azi faţă de toate crimele săvârşite în România de trupele de ocupaţie sovietice, fie direct, fie prin mijlocirea unui guvern de abjecte instrumente? Există oare o limită geografică dincolo de care drepturile omului îşi pierd valabilitatea sau există o ierarhie a popoarelor, unele fiind condamnate să rămână în afară de drepturile omului?”. O rubrică stabilă, „Micul anuar al pribegiei”, semnalează sistematic publicaţiile periodice ale exilului, cărţile româneşti, colecţiile, ştirile, adresele şi informaţiile de tot felul ce îi interesează pe românii de pretutindeni, răspunzând şi în felul acesta cerinţelor unui almanah util. &#9;<span class="semnatura-final" lang="en-US">M.P.-C.</span></p>
			<p class="Heuristica_PRIMUL_Semnat"><span class="titlu-12">ALMANAHUL REVISTEI „APĂRAREA”</span>,<span class="CharOverride-2"> </span>editat de publicația omonimă la Bucureşti în 1947 şi 1948. În primul volum se etalează pe coperta interioară precizarea „Cu colaborarea fruntaşilor scrisului românesc”. Versuri semnează Victor Eftimiu (<span class="CharOverride-1">În pragul veacului viitor</span>), Magda Isanos (<span class="CharOverride-1">Am văzut şi eu oameni plecând</span>), Al. Antoniu (<span class="CharOverride-1">Donca</span>). Secţiunea de proză este susţinută de Eusebiu Camilar (<span class="CharOverride-1">Într-o noapte la Subtaria</span>), Ieronim Şerbu (<span class="CharOverride-1">1941</span>), Maria Arsene (<span class="CharOverride-1">Au fost 5</span>) şi Dan Petraşincu (<span class="CharOverride-1">Preludiul</span>). Publicistică dau Dumitru Hîncu, Mircea Mancaş, Aurel Baranga şi G. Călinescu, care, în <span class="CharOverride-1">Cuvinte despre criza culturii</span>, mărturiseşte că „niciodată nu a luat în serios pretinsele crize de cultură”, convins fiind că „somnul de noapte nu e criză, ci o reparaţie de forţe. O generaţie culturală nu se măsoară cu anul, ci cu deceniile şi chiar cu secolul”. G. Călinescu este şi autor al unui text aflat la graniţa dintre proză şi gazetărie, intitulat <span class="CharOverride-1">Definiţii pentru o nuvelă. </span>De consemnat şi amintirile lui Zaharia Stancu (<span class="CharOverride-1">Din vremurile de altădată. Însemnările unui ziarist</span>), precum şi reportajul lui F. Brunea-Fox despre militantul socialist Panait Muşoiu (<span class="CharOverride-1">Un boem al ideilor generoase</span>). K.H. Zambaccian oferă un medalion Goya. Câteva traduceri din poezia lui Vladimir Maiakovski (<span class="CharOverride-1">Discuţie despre poezie cu controlorul fiscal</span>)şi a lui Nazim Hikmet (<span class="CharOverride-1">Femeile din Anatolia – </span>fragment din poemul<span class="CharOverride-1"> Legenda Independenţei</span>) apar nesemnate, în vreme ce V. Cristian tălmăceşte din Jules Supervielle proza intitulată <span class="CharOverride-1">Poveste mitologică</span>, iar Ştefan Roll sub identitatea reală, Gh. Dinu, din poezia bulgară. Silvian Iosifescu şi Octav Şuluţiu fac bilanţul mişcării literare, iar F. Aderca şi Dan Petraşincu au în vedere viaţa teatrală. Textele sunt susţinute de grafica lui Cik (Damadian) şi de multe imagini cu subiecte proletcultiste – demonstraţii ale clasei muncitoare, chipuri de luptători comunişti, reproduceri după opere de artă, caricaturi din presa străină a „ţărilor prietene” (China, Bulgaria, URSS, Grecia). Alţi colaboratori: Ion Biberi, Eduard Mezincescu, Al. Leon, Petre Moscu, Monica Dan, Lascăr Sebastian, A.C. Vaida, Barbu Zaharescu, Petre Solomon. &#9;<span class="semnatura-final" lang="en-US">D.B.</span></p>
			<p class="Heuristica_PRIMUL_Semnat"><span class="titlu-12">ALMANAHUL SCRIITORILOR DE LA NOI</span>, publicaţie apărută la Orăştie în 1912. Redactorul, Sebastian Bornemisa, student în filosofie, într-un cuvânt introductiv mărturisește intenția „de a prezenta publicului românesc de pretutindeni mănunchiul scriitorilor români în viaţă din Transilvania, Ungaria şi Banat, sau cel puţin originari de aici”, precum şi de a scoate la iveală scriitori „poate puţin cunoscuţi ori chiar necunoscuţi”. Este deplânsă lipsa de reacție a acelora care nu au răspuns apelurilor semnatarului, drept criteriu de clasificare fiind propus „principiul variațiunii”. Publicaţia, veritabil ghid al literaturii transilvănene de până atunci, este concepută în două părţi: personalităţi („Almanah”) şi publicaţii periodice („Presa”). Articolele despre poeţi, prozatori, critici literari sau publicişti, însoţite de portrete succinte, oferă informaţii biografice şi bibliografice la zi cu privire la lucrările publicate în ţară şi în străinătate, precum şi reproducerea integrală sau fragmentară a unei lucrări a scriitorului respectiv. Dintre poeţi sunt prezentaţi Andrei Bârseanu, George Coşbuc, Octavian Goga, Ecaterina Pitiş, Petre Dulfu, Ioan Puşcariu, I.U. Soricu, Ion Borcia, Ermil Borcia, A. Pop, Aron Cotruş, Emil A. Chiffa, Elena din Ardeal (Elena Simtion), Vasile Stoica, St. O. Iosif; dintre prozatori, I.C. Panţu, Ion Agârbiceanu, Alexandru Ciura, Silvestru Moldovan, Liviu Rebreanu. Re&#173;dac&#173;torul almanahului consemnează activitatea criticilor literari Ilarie Chendi şi Ioan Scurtu, evidenţiază preocupările privind istoria ziaristicii româneşti transilvănene ale istoricului Ioan Lupaş, trece în revistă lucrările lui Onisifor Ghibu, subliniază meritele lui Silvestru Moldovan şi ale lui T.V. Păcăţian în apariţia unor gazete transilvănene. Schiţa biobibliografică întocmită istoricului Ion Sârbu (premiat de Academia Română în 1905) este însoţită de articolul acestuia <span class="CharOverride-1">Ce este istoria?</span>, încercare filosofică de a defini această ştiinţă. Nu sunt omişi nici autorii de scrieri cu subiecte economice (Traian V. Ţăranu, I.C. Panţu, Ioan I. Lapedatu). Partea a doua, dedicată presei de până la 1911 din aceleaşi ţinuturi, completează sumarul, ziarele, revistele, foile prezentate fiind apreciate ca „tot atâtea manifestări ale sufletelor cele mai militante de scriitori de la noi”. Clasificate după criteriul periodicităţii, acestea, identificate fiecare prin facsimilul frontispiciului, sunt încadrate în rubrici distincte: I. Ziare politice (a) cotidiane („Gazeta Transilvaniei”, „Tribuna”, „Românul”); (b) cu apariţie de trei ori pe săptămână („Telegraful român”, „Unirea”, „Drapelul”); (c) săptămânale („Foaia poporului”, „Poporul român”, „Libertatea”, „Foaia interesantă”, „Tovărăşia”, „Bo&#173;bâr&#173;naci”, „Tri&#173;buna poporului”, „Foaia poporului român”, cu suplimentele „Foaia ilustrată” şi „Cucu”); (d) politice şi literare („Revista politică şi literară”, „Naţiunea” de la Budapesta). II. Reviste literare („Luceafărul”, „Cosinzeana”). […] V. Sociale-culturale („Tran&#173;silvania”, „Deşteptarea”, „Progresul”, „Olteanul”, „Zorile”, „Sfătuitorul”). Pentru fiecare publicaţie se oferă informaţii despre data şi localitatea înfiinţării, fondatori, directori, redactori şi colaboratori, tiraje. Sebastian Bornemisa, socotindu-se prea modest să aprecieze şi să ierarhizeze în vreun fel această materie, a reuşit totuși să reunească într-un volum de peste două sute de pagini informaţii de valoare documentară certă pentru istoria presei şi a literaturii transilvănene. &#9;<span class="semnatura-final" lang="en-US">A.Gț.</span></p>
			<p class="Heuristica_PRIMUL_Semnat"><span class="titlu-12">ALMANAHUL SOCIETĂŢII ACADEMICE </span><span class="titlu-12">SOCIAL</span><span class="titlu-12">-LI&#173;TERARE ROMÂNIA JUNĂ</span>, publicaţie apărută la Viena în 1883 şi în 1888, sub egida Societății Studenţilor Români din capitala Imperiului Austro-Ungar. Editarea unui periodic literar a constituit unul dintre ţelurile acestei asociaţii încă de la întemeiere. Un sprijin eficient a primit România Jună din partea membrilor societăţii literare ieșene Junimea, în special de la Titu Maiorescu şi Iacob Negruzzi, care au participat efectiv la selectarea lucrărilor intrate în sumar. Volumele cuprind câteva opere literare reprezentative din ultimele decenii ale secolului al XIX-lea. Dintre acestea se detaşează poemul <span class="CharOverride-1">Luceafărul</span>, tipărit în 1883 – prima apariţie a capodoperei lui Eminescu. Faptul avea să confere mai târziu prestigiu atât publicaţiei, cât şi Societăţii România Jună, al cărei membru poetul fusese cu un deceniu mai înainte. În cel de-al doilea volum lui Eminescu i se tipăresc poeziile <span class="CharOverride-1">De ce nu-mi vii…</span> şi <span class="CharOverride-1">Kamadeva, </span>reproduse după „Convorbiri literare”. V. Alecsandri trimite pastelurile <span class="CharOverride-1">Iarna vine</span> şi <span class="CharOverride-1">Izvorul</span>, precum şi primul act al dramei în versuri <span class="CharOverride-1">Ovidiu</span>. Alături de versuri semnate de Iacob Negruzzi (<span class="CharOverride-1">Epistola V. Către A. Naum</span>), Ioan S. Neniţescu (<span class="CharOverride-1">Blestemul meu, Cântecul dorobanţului</span>), Matilda Cugler-Poni (<span class="CharOverride-1">Visurile</span>), Iosif Vulcan, se remarcă una dintre cele mai reuşite poezii ale lui Anton Naum – <span class="CharOverride-1">Dona Serafina</span>, precum şi poezia <span class="CharOverride-1">Liniştea</span>, aparţinând lui Duiliu Zamfirescu. Nu la acelaşi nivel se prezintă scrierile în proză. Ion Creangă trimite doar <span class="CharOverride-1">Anecdotă </span>– mai târziu cunoscută cu titlul <span class="CharOverride-1">Moș Ion Roată și Cuza Vodă,</span> Ioan Slavici povestirea <span class="CharOverride-1">Bobocel</span>, Iacob Negruzzi o „copie de pe natură” (<span class="CharOverride-1">Un drum la Cahul</span>), iar Duiliu Zamfirescu nuvela <span class="CharOverride-1">Frica</span>. În traducerea lui Titu Maiorescu se publică două povestiri de Carmen Sylva. Cât priveşte articolele de critică literară şi eseurile, sumarul inserează două importante texte trimise de Maiorescu: <span class="CharOverride-1">Despre progresul adevărului în judecarea lucrărilor literare</span> (1883) şi <span class="CharOverride-1">Din experienţă</span> (1888). Dintre cele două intervenţii ale lui A.D. Xenopol, iese în relief articolul intitulat <span class="CharOverride-1">Realism şi idealism</span> (1883). Mai apar studii de psihologie şi pedagogie semnate de I. Popescu, fost membru al României June, eseuri ale lui I.G. Sbiera despre limba română şi despre unitatea intereselor naţionale, precum şi un studiu de estetică al lui Ștefan Velovan. Marcând pătrunderea definitivă a junimismului în Transilvania, almanahul reprezintă un moment important în evoluţia periodicelor literare româneşti, oferind un model de selecţie severă, călăuzită de un gust artistic sigur. Cu prilejul împlinirii unei jumătăți de secol de la întemeierea României June, profesorul Octavian Moșescu, fost președinte al societății, editează la București, în 1924, cu o întârziere de trei ani, în loc de 1921, al treilea volum, cu titlul <span class="CharOverride-1">România Jună.</span> <span class="CharOverride-1">MDCCCLXXI–MCMXXI. Cartea semicentenarului</span>. Acest volum reflectă noua etapă din dezvoltarea literaturii române. Se deschide cu o pagină din cugetările lui N. Iorga, după care urmează versuri de Nichifor Crainic (<span class="CharOverride-1">Cântec pentru prieteni)</span>, Lucian Blaga (<span class="CharOverride-1">În marea trecere)</span>, Adrian Maniu (<span class="CharOverride-1">Cântec monoton)</span>, Ion Pillat (<span class="CharOverride-1">Toaca)</span>, Mihai Codreanu (<span class="CharOverride-1">Palinodie)</span>, G. Topîrceanu (<span class="CharOverride-1">Balada greierului mic)</span>, Demostene Botez, Camil Petrescu, G. Bacovia<span class="CharOverride-1"> (Toamna)</span>, Emil Isac, Ion Minulescu (<span class="CharOverride-1">Plastică medievală)</span>, Aron Cotruș, Ion Vinea (<span class="CharOverride-1">Filtru) </span>și proză de Octavian Goga (<span class="CharOverride-1">Cuibul visurilor</span>), Mihail Sadoveanu, Cezar Petrescu (<span class="CharOverride-1">În noaptea când sunau clopotele</span> – fragment de roman). O schiță intitulată <span class="CharOverride-1">Literatura dramatică românească,</span> trecând în revistă creația de gen a celor mai proeminenți scriitori ai genului (Mihail Sorbul, Hortensia Papadat-Bengescu<span class="CharOverride-2">, </span>Caton Theodorian, Victor Ion Popa, Victor Eftimiu, Ion Minulescu, Liviu Rebreanu, Zoe Verbiceanu ș.a.) semnează Camil Petrescu. Ioan Slavici scrie despre începuturile înființării Societății (<span class="CharOverride-1">Un răspuns</span>), iar Constantin Sassu despre <span class="CharOverride-1">Monumentul „României June</span>”. În semn de omagiu adus operei și personalității lui Eminescu, se tipărește traducerea câtorva poezii ale lui: <span class="CharOverride-1">Mai am un singur dor </span>– în franceză, de Elena Văcărescu, <span class="CharOverride-1">Sara pe deal </span>– în germană de O. W Cisek, <span class="CharOverride-1">Din valurile vremii – </span>în maghiară de Franyó Zóltan etc. Printre texte sunt risipite reproduceri după tablouri de Marius Bunescu, Ștefan Popescu, Theodor Pallady, Gh. Petrașcu, sculpturi de O. Han, grafică și desene de Iser și Ștefan Dimitrescu. Materia celor o sută optzeci de pagini se încheie cu o seamă de lămuriri privind nu doar inițiativa aniversării semicentenarului în toate manifestările ei, cât și dificultățile demersului, prezentate de Octavian Moșescu. &#9;<span class="semnatura-final" lang="en-US">D.M., I.H.</span></p>
			<p class="Heuristica_PRIMUL_Semnat"><span class="titlu-12">ALMANAHUL SOCIETĂȚII DE LECTURĂ „PETRU</span><span class="titlu-12"> MAIOR”</span>, publicaţie editată de Societatea Studen&#173;ților Români de la Universitatea din Budapesta în 1901 și de Centrul Studențesc „Petru Maior” de la Universitatea din Cluj în 1929, după realizarea Marii Uniri, când centrul studenţesc clujean a moștenit arhiva și tradițiile societății budapestane. Cele două volume conțin dări de seamă, incursiuni în istoria Societății, articole și amintiri privind diferite momente și etape din activitatea ei, reprezentând documente de preț pentru reconstituirea drumului parcurs de aceasta, cea mai importantă societate a studenților români de la universități străine, după România Jună de la Viena. Colectarea materialelor a durat mai mulți ani, și în cele din urmă almanahul e dat la tipar în 1901, conținând un valoros istoric al Societății până în 1872, redactat de Dionisie Stoica. Figurile patronale cărora li se dă și portretul alături de reconstituiri biografice, sunt Alexandru Mocsonyi de Foen, Alexandru Roman, profesor de limba română la Universitatea din Budapesta și fost președinte al Societății, și Alma de Dunca-Schiau, căsătorită cu bogătașul american Merrit. Dintre junimiști figurează doar Ioan Slavici, cu articolul <span class="CharOverride-1">Creșterea rațională</span>, dar indirect și Eminescu, prin proza Constanței Dunca-Schiau, <span class="CharOverride-1">Amintiri din copilărie. Botezul poetului.</span> Dintre colaboratori se mai detașează At. M. Marienescu cu articolul de folclor comparat <span class="CharOverride-1">Zmeii</span>, Ioan Pușcariu (<span class="CharOverride-1">Câteva date statistice la populațiunea română</span>), Florian Porcius (<span class="CharOverride-1">Despre distribuirea geografică a plantelor</span>), Valeriu Bologa (<span class="CharOverride-1">Eroi din popor: Moca Viteazul</span>), Zaharia Boiu (cu poezia <span class="CharOverride-1">Testamentul soldatului</span>), Victor Păcală (<span class="CharOverride-1">Principalii reprezentanți ai materialismului</span>), Ilie Gropșanu (cu poezia <span class="CharOverride-1">Sosirea primăverii</span>), Victor Bontescu (cu proza poetică <span class="CharOverride-1">Iarna</span>, precum și cu schița, <span class="CharOverride-1">O muscă</span>, reluată din „Roza cu ghimpi”). Deși statutele Societății au fost aprobate cu condiția ca în cadrul ei să nu se facă politică, prin articolele lui Ioan Pușcariu și Al. Roman, ca și prin accentul pus pe poezia și obiceiurile poporului român de la sate, ideea de renaștere națională și o tentă politică subiacentă se pot descifra peste tot. Al doilea volum al almanahului apare în împrejurări schimbate, după Marea Unire, când Societatea „Petru Maior” a fost transferată la Cluj și când, la zece ani de la Unire, ia mai mult aspectul unui volum omagial. Societatea a simțit nevoia să rememoreze drumul ei de lupte și de eforturi pentru păstrarea limbii, a naționalității și a progresului cultural, așa cum o subliniază și Iuliu Maniu: „Cele mai dulci amintiri ale tinereții mele sunt legate de aceste societăți și în special de Societatea «Petru Maior», în legăturile căreia am petrecut aproape trei ani la Universitatea din Budapesta, fiind părtaș prin ea la cele mai nobile frământări culturale și naționale născute din dorul tinerimii, care ținea mai mult la înălțarea neamului său decât la orice altceva”. Intenția editorilor Liviu Gomboș, Traian Marcu, Gherasim Pintea, Octavian Popa, Virgil Fulicea și Octavian Stanca era aceea de reprezentativitate a elitelor literare și științifice transilvănene sub semnul lui Ferdinand I, cu al cărui portret, dar și cu alocuțiunea rostită de acesta la Centrul Studențesc din Cluj la 2 februarie 1920, se deschide volumul. Ca atare, vor fi convocate în paginile almanahului cele mai importante personalități transilvănene ale momentului, începând cu patriarhul Miron Cristea, cu episcopul Clujului, Nicolae Ivan, cu politicienii Iuliu Maniu, Al. Vaida Voevod, Vasile Goldiș, Emil Hațieganu, Valeriu Moldovan, Victor Onișor, profesori prestigioși, ca Iuliu Hațieganu, Onisifor Ghibu, Ioan Lupaș, Nicolae Drăganu, Emil Țeposu, I. C. Cătuneanu, scriitori precum Octavian Goga, Liviu Rebreanu (cu fragmentul <span class="CharOverride-1">Învățătorul</span> din <span class="CharOverride-1">Răscoala</span>), Ion Agârbiceanu (cu schița <span class="CharOverride-1">În sat</span>), Al. Ciura, Teodor Murășanu, Zaharia Bârsan, Elie Dăianu. Mai sunt prezenți în cuprins N. Iorga (<span class="CharOverride-1">Datoria studențimii clujene</span>), Sebastian Stanca, Vasile Stoica, Constantin Stanca, Dumitru Antal, Emil Dandea, Ion I. Moța. Ei trec în revistă cele mai importante evenimente din viața Societății, inclusiv momentele dificile, când activitatea i-a fost suspendată, iar conducătorii anchetați și amenințați cu procese sau cu eliminarea. Astfel de situații de criză au avut loc pe timpul Memorandului, când este anchetat Iuliu Maniu, ca și în 1904, când au fost anchetați O. Goga, I. Lupaș și Sebastian Stanca, și când O. Goga a refuzat să semneze declarația mistificată de secretarul rectorului, dictându-i acestuia un text de o demnitate ireproșabilă: „Dacă discuțiunile noastre se ridică adeseori la nivelul unor discuții academice e semn că studențimea română e conștientă de îndatoririle sale. Iar dacă în sânul Societății se utilizează numai limba românească, aceasta e, pe de o parte, un drept garantat prin statutele ei, de altă parte, cultul tinerimii române din această țară nu poate fi un monopol al limbii maghiare. În chestiuni de politică militantă Societatea «Petru Maior!» nu are nici un rol și nu urmărește țintele presupuse de On. Senatul universitar. Acțiunile individuale ale membrilor ei însă nu se pot răsfrânge asupra Societății”. Un an de criză s-a dovedit și 1918, când studenții se înscriu în gărzi naționale sau participă la luptele românilor pentru dezrobirea Transilvaniei, asemenea episoade fiind relatate de I. Lupaș, Dumitru Antal (<span class="CharOverride-1">Societatea „Petru Maior” în ultimul ei an de funcționare la Budapesta</span>), Emil A. Dandea (<span class="CharOverride-1">Mișcările studențești din anul 1918</span>), Vasile Stoica (<span class="CharOverride-1">O ședință a Societății „Petru Maior” în Darnița</span>). Materialele conținute de almanah închid în sine o adevărată istorie a acestei societăți, fără de care nu se poate face reconstituirea ei istorică, cu atât mai mult cu cât aduce importante completări privind aportul substanțial în Clujul universitar din primul deceniu de după Unire. În noul context au fost înființate opt societăți districtuale (Drept, Litere, Medicină, Științe, Agricultură etc.) și 18 cercuri culturale pe baze geografice (Cercul Academic Bănățean, Cercul Studenților din Țara Bârsei, Cercul Studențesc Oltean, Cercul Cultural Alba Iulia etc.), care au desfășurat o activitate cultural-științifică de mare prestigiu. Sub raport editorial, volumul din 1929 conține în anexă <span class="CharOverride-1">Răspunsul la cârtirea carea s-au dat asupra persoanei lui Petru Maior</span>, ca o completare la lucrarea sa <span class="CharOverride-1">Istoria pentru începutul românilor în Dachia</span>, tipărită în 1881, și „tragedia istorică în cinci acte” <span class="CharOverride-1">Horia</span> a lui Ghiță Popp, tipărită în 1891. &#9;<span class="semnatura-final" lang="en-US">M.Pp. </span></p>
			<p class="Heuristica_PRIMUL_Semnat"><span class="titlu-12">ALMANAHUL SOCIETĂŢII SCRIITORILOR ROMÂNI</span>,<span class="CharOverride-2"> </span>publicaţie editată la Bucureşti în 1912 şi 1913. Într-o <span class="CharOverride-1">Precuvântare</span> din primul an este evocată tradiţia ilustrată de înaintaşi precum Mihail Kogălniceanu, Gh. Asachi sau Ion Heliade-Rădulescu, care, prin intermediul acestor almanahuri, „au sădit în sufletul românesc dragostea pentru literatura naţională”. Se publică atât literatură originală (poezii, proză, dramaturgie, eseu), cât şi traduceri din literatura universală. Fotografii ale autorilor însoţesc de regulă textele antologate, dintre care unele se tipăresc pentru prima dată sau sunt preluate din volume aflate sub tipar. În volumul din 1912 sunt prezenţi poeţii George Coşbuc (<span class="CharOverride-1">Aghiotantul</span>), Octavian Goga (<span class="CharOverride-1">Privighetori şi ciocârlii</span> – adaptare după Petőfi Sandor), St. O. Iosif (<span class="CharOverride-1">Noapte înstelată</span>), Ion Minulescu (<span class="CharOverride-1">Glasul morilor</span>), G. Rotică (<span class="CharOverride-1">Ca doi furi</span>), Victor Eftimiu (<span class="CharOverride-1">Moartea lui Homer</span>), Corneliu Moldovanu (<span class="CharOverride-1">Ovidiu la Tomis</span>), Zaharia Bârsan cu două sonete, Cincinat Pavelescu cu trei rondeluri. Dintre prozatori se reţin Liviu Rebreanu cu fragmentul <span class="CharOverride-1">Mărturisire</span> din volumul său de debut, <span class="CharOverride-1">Frământări</span>, care urma să fie tipărit în acelaşi an, Mihail Sadoveanu (<span class="CharOverride-1">În satul Sarichioi</span>), E. Lovinescu cu o reproducere intitulată <span class="CharOverride-1">Cetatea morţii</span> din volumul <span class="CharOverride-1">Scenete şi fantezii</span>, Ion Agârbiceanu (<span class="CharOverride-1">Domnişoara Lăurica</span>), Emil Gârleanu (<span class="CharOverride-1">O înmormântare</span>), D. Anghel (<span class="CharOverride-1">Hipparc şi Didona</span>), Ion Dragoslav (<span class="CharOverride-1">Împăratul Rogojină</span>), precum şi I. Al. Brătescu-Voineşti cu o <span class="CharOverride-1">Predoslovie</span> la volumul de nuvele şi schiţe <span class="CharOverride-1">Întuneric şi lumină</span>, în curs de apariţie. O evocare a lui Artur Gorovei (<span class="CharOverride-1">Un instigator… denunţat</span>) îl are ca protagonist pe Mihail Sadoveanu. Un fragment dintr-o piesă de teatru (<span class="CharOverride-1">Actriţă</span>) publică Emil Nicolau, iar Simion Mehedinţi eseul <span class="CharOverride-1">Fragment despre Odobescu</span>. Mărgărita Miller-Verghy traduce din <span class="CharOverride-1">Sonetele portugheze</span> ale englezoaicei Elizabeth Barrett Browning, iar D. Nanu din drama <span class="CharOverride-1">Othello</span> de Shakespeare. Mai colaborează în primul volum, printre alţii, Elena Farago (<span class="CharOverride-1">Ispita</span>), N. Davidescu (sonetul <span class="CharOverride-1">Dedicaţie</span>), Mihail Săulescu (<span class="CharOverride-1">Ce cer de plumb</span>), Al. Cazaban (<span class="CharOverride-1">Când patimile se trezesc</span>), N.N. Beldiceanu (<span class="CharOverride-1">Vulturul</span>), Carmen Sylva, Radu D. Rosetti, A. de Herz, Petre Locusteanu, Ilarie Chendi, Constanţa Hodoş, Natalia Negru, Vasile Savel, Al.T. Stamatiad, Caton Theodorian, G. Tutoveanu. Dacă în primul an partea calendaristică lipseşte, în 1913 aceasta conţine în subsidiar date cronologice din istoria literaturii şi artei româneşti. Alături de fotografii ale autorilor, acum sunt reproduse şi schiţe de portret, desene semnate de Iosif Iser, Francisc Şirato, M. Teişanu şi Aurel Popp. Un pictorial după filmul <span class="CharOverride-1">Independenţa României</span>, lansat în 1912, completează ilustraţia volumului. Partea literară, la fel de consistentă ca la prima apariţie, cuprinde pagini de memorialistică aparţinând lui Gala Galaction (<span class="CharOverride-1">Armand Şarenga</span>), Caton Theodorian (<span class="CharOverride-1">Ce m-a chemat</span>) şi Constantin Banu (<span class="CharOverride-1">Cum l-am cunoscut pe Spiru Haret</span>), alături de câteva povestiri de N. Davidescu (<span class="CharOverride-1">Nebunia lui Dugrès</span>), E. Lovinescu (<span class="CharOverride-1">Două lumi</span>), Ion Dragoslav (<span class="CharOverride-1">Povestea cucului</span>). Mai pot fi citite poezii de V. Demetrius (<span class="CharOverride-1">Lângă mort</span>), Mihail Săulescu (<span class="CharOverride-1">Lumile</span>), Oreste (<span class="CharOverride-1">Noaptea de vară</span>), Al.T. Stamatiad (<span class="CharOverride-1">Ultimele pagini</span>), D. Karnabatt (<span class="CharOverride-1">Cuibul visului</span>), cugetări de Carmen Sylva, o rememorare de Petre Locusteanu (<span class="CharOverride-1">Artistul şi arta lui Petre Liciu</span>), precum şi un fragment din drama istorică <span class="CharOverride-1">Caterina Varga</span> de Constanţa Hodoş. Nu lipsesc obişnuitele retrospective culturale, literare şi artistice ale anului încheiat, alcătuite de Corneliu Moldovanu (<span class="CharOverride-1">Anul teatral</span>), M. Mărgăritescu (<span class="CharOverride-1">Anul muzical</span>) sau nesemnate (<span class="CharOverride-1">Viaţa literară în 1912</span>,<span class="CharOverride-1"> Cronica anului 1912</span>). Comentând acordarea unei pensii substanţiale văduvei lui I.L. Caragiale, cronicarul anonim conchide sarcastic: „De azi înainte puteţi muri fără griji, scriitori, dacă aveţi geniu”. Centrul de greutate al publicaţiei îl constituie grupajul de articole prilejuit de moartea lui I.L. Caragiale. Mihail Dragomirescu scrie eseul <span class="CharOverride-1">Opera lui Caragiale</span>, care va fi inclus, fără primele două paragrafe, în volumul al doilea din <span class="CharOverride-1">Critică. Directive</span> (1928). Corneliu Moldovanu reînvie cu aplomb „figura lui Caragiale”, iar Victor Eftimiu pătrunde în universul unui „Caragiale intim”, omul fiind văzut ca „un uragan cu străfulgerări violente”, un spirit impetuos, dar profund sentimental. &#9;<span class="semnatura-final" lang="en-US">E.P.</span></p>
			<p class="Heuristica_PRIMUL_Semnat"><span class="titlu-12">ALMANAHUL TEATRULUI ROMÂNESC</span>, publicaţie editată de revista „Spectator” la Bucureşti în 1943 şi 1944, la iniţiativa lui Liviu Rebreanu, în calitate de director general al Teatrului Naţional; volumul din 1944 apare cu titlul „Spectator”. Redactor: C. Panaitescu. Liviu Rebreanu afirmă în articolul <span class="CharOverride-1">Un început şi o ofrandă</span> că „în afară de carte, dragostea de teatru exteriorizează cel mai mult setea de cultură a orășeanului. O atât de mare desfășurare de energii artistice lasă relativ puține și răzlețe urme. Un almanah adevărat ar putea să fie o oglindă a mişcării teatrale din cursul unei stagiuni, o colecţie de urme ale zbuciumărilor multiple din care răsar puţinele momente de artă dramatică adevărată. Încercarea noastră din acest gând a pornit. «Almanahul teatrului românesc», așa cum se prezintă, e un început și o ofrandă”. Prima parte cuprinde obişnuitul calendar, ilustrat cu medalioane evocând marii actori români. Cea de-a doua este dedicată fenomenului teatral curent, istoriei teatrului, evocărilor şi mărturiilor, începând cu <span class="CharOverride-1">Regulamentul teatrului în 1832</span> (reprodus din „Albina românească”). Problemelor generale ale dramaturgiei şi artei dramatice le dedică eseuri Ion Petrovici (<span class="CharOverride-1">Teatrul şi războiul</span>), Petru Comarnescu (<span class="CharOverride-1">Evoluţia teatrului românesc</span>), E. Lovinescu (<span class="CharOverride-1">De ce n-am scris cronică dramatică</span>), Hortensia Papadat-Bengescu (<span class="CharOverride-1">Despre teatru</span>), Victor Ion Popa (<span class="CharOverride-1">Izvor de teatru românesc</span>) ș.a. Teodor Scarlat se ocupă de Eugene O’Neill, iar Mărgărita Miller-Verghy de avatarurile literaturii dramatice feminine. Cu poezii sunt prezenţi Mihai Codreanu (<span class="CharOverride-1">Actorul</span>), Vlaicu Bârna (<span class="CharOverride-1">Plecare</span>), Mircea Ştefănescu (<span class="CharOverride-1">Domnul Paul Gusti</span>), V. Voiculescu (<span class="CharOverride-1">Actorul</span>), Coca Farago (<span class="CharOverride-1">Antract</span>), Emil Botta. Alţi colaboratori: Anişoara Odeanu, Dimitrie Stelaru, Ion Aurel Manolescu, Ștefan Roll (sub identitatea reală, Gheorghe Dinu), Aurel Chirescu, Ion Marin Sadoveanu, Virgil Gheorghiu, Ștefan Baciu, George Franga, Tudor Șoimaru. &#9;<span class="semnatura-final" lang="en-US">I.I.</span></p>
			<p class="Heuristica_PRIMUL_Semnat"><span class="titlu-12">ALMANAHUL VIEŢII IEŞENE</span>, publicaţie apă&#173;rută la Iaşi între 1931 şi 1933. Redactori: H. Burileanu-Grancea și I. Belfert (1932); volumul din 1933 are titlul „Calendarul Iaşului” şi subtitlul „Lectură pentru toţi”. Programul, aşa cum reiese din <span class="CharOverride-1">Avertismentul</span> primului volum, ţinteşte redarea unei imagini globale a „vieții artistice, literare, politice, edilitare, economice și financiare” din capitala Moldovei. Pot fi citite versuri de G. Topîrceanu (<span class="CharOverride-1">Balada unui greier mic</span>, prologul <span class="CharOverride-1">Salut, Iași!</span>), Al. O. Teodoreanu (<span class="CharOverride-1">Sentimental koktail</span>, dedicat „Domnișoarei de la bar” și pus sub genericul <span class="CharOverride-1">Din carnetul unui gastronom</span>), Mihai Codreanu, sub semnătura Codrea (<span class="CharOverride-1">Moartea lui Buda, La teatru </span>– sonete), Demostene Botez (<span class="CharOverride-1">Iașul</span>), George Lesnea, Enric Furtună (<span class="CharOverride-1">Rugăciune pentru fratele nefericit – </span>distihuri). Proză semnează Ionel Teodoreanu, Adrian Pascu, Sandu Teleajen (<span class="CharOverride-1">Verii tatei</span> – nuvelă), iar teatru dă Adrian Pascu (<span class="CharOverride-1">Teatru-n teatru – </span>„glumă radiofonică” într-un act cu șase personaje). Domeniul publicisticii este ilustrat de Gh. Chiriţescu, Mihail Sadoveanu fiind prezent cu o <span class="CharOverride-1">Scrisoare lui Eugen Herovanu</span>. În fiecare an partea finală a almanahului este dedicată vieţii sociale, economice şi politice a oraşului. Desene de Brudea, caricaturi și viniete, reproduceri după tablouri de Octav Băncilă și după sculpturi de Otto Briese înviorează paginile. Alţi colaboratori: Constantin Argeșanu, C. Săteanu, I. Berg, Emil Serghie, Panaite Zosin, A. D. Xenopol, C. R. Ghiulea. &#9;<span class="semnatura-final" lang="en-US">I.I.</span></p>
			<p class="Heuristica_PRIMUL_Semnat"><span class="titlu-12">ALMANAHUL ZIARELOR „ADEVĂRUL” ŞI „DIMI&#173;NEAŢA”</span>,<span class="CharOverride-2"> </span>publicaţie apărută la Bucureşti între 1898–1913, 1909–1916, apoi în intervalul 1924–1937 şi în 1947. E cum nu se poate mai firesc ca „Adevărul” şi „Dimineaţa”, două cotidiane cu o apariţie atât de îndelungată, să propună, şi în zona divertismentului reprezentat de almanahuri, un foarte bogat material literar-cultural. În compartimentul poeziei, nume de rezonanţă alternează cu acelea ale unor versificatori mai modeşti şi chiar obscuri. Astfel, apar Tudor Arghezi, V. Voiculescu, Ion Pillat, St.O. Iosif, G. Topîrceanu, Ion Minulescu, Elena Farago, Elena Văcărescu, Otilia Cazimir. Li se alătură N. Ţimiraş, Corneliu Moldovanu, Maria Baiulescu, Ludovic Dauş, Ion Pribeagu, Horia Furtună ş.a. Nu cu mult diferă lucrurile în secţiunea rezervată prozei, unde sunt publicate pagini de Liviu Rebreanu, Mihail Sadoveanu, Tudor Arghezi, Gala Galaction, Gib I. Mihăescu, Jean Bart, Sărmanul Klopştock, Damian Stănoiu, Gh. Brăescu, Victor Eftimiu, Al. Cazaban, Maria Pamfile ş.a. Numeroşi sunt şi publiciştii: C. Mille, Iosif Nădejde, Z.C. Arbore, Panait Muşoiu, Mihail Sevastos, Paul Zarifopol, C. Rădulescu-Motru, Cezar Petrescu, Silvian Iosifescu ş.a. Fragmentele dramatice poartă semnătura lui N. Kiriţescu, George Mihail Zamfirescu, Emil Nicolau, B. Luca. Şi compartimentul traducerilor este dens. Astfel, Al. T. Stamatiad tălmăceşte din Charles Baudelaire, iar mai târziu se opreşte asupra lui Horaţiu. În 1926 H. Blazian traduce din H.G. Wells, Stejar Ionescu propune o piesă a lui G.B. Shaw, A. Toma dă o versificare la <span class="CharOverride-1">Războiul</span> lui Victor Hugo, iar F. Aderca transpune câteva pagini din Franz Wedekind. În 1934 Corneliu Moldovanu oferă un remarcabil fragment din <span class="CharOverride-1">Cântarea Cântărilor</span>. Doi ani mai târziu, G. Lesnea se va opri asupra lui Serghei Esenin. Eugen Jebeleanu traduce din R.M. Rilke. În almanah sunt incluse, cel mai adesea ocazional, medalioane, scurte prezentări, precum cele despre J.-J. Rousseau (două secole de la naştere), Lev Tolstoi, Alfred de Musset, I.L. Caragiale, Jean Moréas. Volumul din 1913 reproduce după „Moftul român” schiţa, „prea puţin cunoscută” la acea dată, <span class="CharOverride-1">Naţiunea română</span> de I.L. Caragiale. Victor Ion Popa ţine rubrica „Pictură-sculptură” în 1924, Octav Botez face bilanţul anului literar 1926–1927, Alice Gabrielescu se ocupă de „Cronica modei”, Tudor Arghezi îşi intitulează un eseu <span class="CharOverride-1">Sportul unanim</span>, Al. Davila glosează despre „visul unui popor”, în vreme ce Adrian Maniu oferă poemul dramatic <span class="CharOverride-1">Înmormântarea feciorului de domn</span>. Reportajul e, şi aici, specialitatea lui F. Brunea-Fox. Scarlat Callimachi comentează în 1934 câteva manuscri&#173;se ale lui Guillaume Apollinaire „rătăcite” prin Moldova şi tot acum sunt extrase două fragmente din <span class="CharOverride-1">Adela</span>, recent apărutul roman al lui G. Ibrăileanu. De anul cinematografic 1937 se ocupă Ştefan Roll. În ultimul an de apariţie, 1947, pe lângă numele lui Tudor Arghezi, pot fi întâlnite acelea ale lui Ionel Teodoreanu şi G. Călinescu. Alţi colaboratori: C.G. Costa-Foru, I.C. Vissarion, Eugen Relgis, Sanda Movilă. &#9;<span class="semnatura-final" lang="en-US">D.B.</span></p>
			<p class="Heuristica_PRIMUL_Semnat"><span class="titlu-12">ALMANAHUL ZIARULUI „CURENTUL”</span>, publicaţie apărută la Bucureşti în 1931 şi între 1939 şi 1944. Almanahul cuprinde, alături de informaţii literare, o prezentare succintă a evenimentelor sociale şi politice ale vremii, văzute din perspectiva ideologiei oficiale. Numărul din 1931 este ilustrat, sub aspectul poeziei, de nume prestigioase: Ion Minulescu (<span class="CharOverride-1">Păpuşa automată</span>), V. Voiculescu (<span class="CharOverride-1">Primăvara în cimitir, Pescuitorul de gânduri</span>), Adrian Maniu (<span class="CharOverride-1">Stea de iarnă, În adâncuri</span>), Nichifor Crainic (<span class="CharOverride-1">Cântec de pescar</span>) ş.a. În volumele următoare semnează G. Voevidca, D. Iov, Teodor Scarlat, G. Tutoveanu, C. Costandache, Ion Sân-Giorgiu (1939), până în 1944 adăugându-se puţine nume noi (Mihai Beniuc, <span class="CharOverride-1">E slobod să mai cânt?</span>). Se publică, în 1931, proză de Cezar Petrescu (primul capitol din <span class="CharOverride-1">Comoara regelui Dromichet</span>), acelaşi autor reapărând, în 1944, cu un fragment din <span class="CharOverride-1">Carlton</span>. Sunt prezenţi şi alţi prozatori, precum Romulus Dianu, Ioachim Botez, Alexandru Hodoş, dar şi E. Lovinescu, Ion Agârbiceanu. Publicistică semnează Pamfil Şeicaru (<span class="CharOverride-1">Proza contimporană şi comunicarea cu cititorii, Trei morţi, Întoarcerea</span>), Tudor Arghezi (<span class="CharOverride-1">Ologii literaturii</span>). Cu teatru sunt publicaţi Victor Ion Popa, Mircea Ştefănescu. Nu sunt evitate jurnalele de călătorie: <span class="CharOverride-1">Campo Santo</span> de Nichifor Crainic, <span class="CharOverride-1">Ierichonul</span> de Gala Galaction, <span class="CharOverride-1">Pe Dunăre cu vaporul</span> de Ion Minulescu etc., amintirile: <span class="CharOverride-1">Pe drumul amintirilor</span> de Pamfil Şeicaru, <span class="CharOverride-1">Şcolarii din strada Semicercului </span>de Gala Galaction, <span class="CharOverride-1">Junii bucureşteni</span> de Ion Minulescu, evocările: <span class="CharOverride-1">Moartea Cassandrei</span> de Ion Vinea, <span class="CharOverride-1">Hoţul din Odesa</span> de Ioachim Botez. Sunt traduse poeme din Omar Khayyam, proză de Arthur Conan Doyle şi de Ardengo Soffici, versuri de Stéphane Mallarmé, Albert Samain, Paul Valéry. &#9;<span class="semnatura-final" lang="en-US">I.I.</span></p>
			<p class="Heuristica_PRIMUL_Semnat"><span class="titlu-12">ALMAR</span>, revistă apărută la Sighetu Marmaţiei, lunar, între decembrie 1994 şi februarie 1995, purtând subtitlul „Arta şi literatura Maramureşului”. Colectivul redacţional este alcătuit din Achim Vancea, redactor responsabil, Vasile Muste, I. Ardeleanu, Marin Slujeru, Alexandru Dohi (Suedia) şi Viorel Igna. Drept <span class="CharOverride-1">Argument</span>, revista reproduce, după „Contemporanul” din 4 martie 1977, articolul <span class="CharOverride-1">Puterea scriitorului</span> de Al. Ivasiuc, pledoarie pentru curaj, autenticitate, vizionarism, libertate şi adevăr în artă şi literatură. Sunt publicate versuri de Nichita Stănescu, Ion Iuga, Cristian Popescu, Gheorghe Chivu, Vasile Muste, Marin Slujeru, Gheorghe Mihai Bârlea, Gheorghe Pârja, Alexandru Dohi, V.R. Ghenceanu; proză semnează Valeriu Sabău, Gavril Ciuban, iar eseurile aparţin lui Nicolae Iuga, I. Ardeleanu şi lui Ieremie Lenghel. Cronici literare dau Achim Vancea şi Dan Elian, la volume de Alexandru Dohi (<span class="CharOverride-1">Cartea definiţiilor</span>), Ioan Es. Pop (<span class="CharOverride-1">Ieudul fără ieşire</span>), Lidia Blidariu (<span class="CharOverride-1">Poeme prin delegaţie</span>), Alexandru Cristian Miloş (<span class="CharOverride-1">Stele amintite</span>), Ioan Lascu (<span class="CharOverride-1">Marea întârziere</span>) şi de M. Eminescu (editat şi comentat de Petru Creţia). În traducerea lui Nicolae Iuga, începând cu numărul 3/1995, se publică în serial textul integral al lucrării <span class="CharOverride-1">Le Maramureş </span>de Al. Filipaşcu (Sibiu, 1944), scrisă în limba franceză în vederea Conferinţei de Pace de la Paris. Alţi colaboratori: Aurel Ion Brumaru, László Csiszár şi Sándor Fabri, autorul unei prezentări a <span class="CharOverride-1">Antologiei poeţilor şi prozatorilor sigheteni de limbă maghiară</span> (1944). &#9;<span class="semnatura-final" lang="en-US">A.S.</span></p>
			<p class="Heuristica-PRIMUL"><span class="titlu-12">ALMAŞ, Dumitru</span> (19.X.1908, Negreşti–Dobreni, j. Neamţ – 12.III.1995, Bucureşti), prozator. Este fiul Mariei (n. Cojocariu) şi al lui Ion Ailincăi, ţărani. După şcoala primară în satul natal, urmează Liceul „Petru Rareş” din Piatra Neamţ (1921–1928) şi Facultatea de Litere şi Filosofie a Universităţii din Bucureşti, specialitatea istorie–geografie (1928–1933). Face un stagiu de redactor la ziarele „Zorile” şi „Lumea românească”, apoi este profesor la liceele din Siliştea şi Călăraşi (1938–1939), la Şcoala Normală şi Liceul „Petru Rareş” din Piatra Neamţ (1943–1949), conferenţiar (1949–1972) şi profesor (1972–1975) la Facultatea de Istorie a Universităţii bucureştene, la care rămâne profesor consultant după pensionare. Prorector al Universităţii Populare (1985–1993), este profesor şi la Facultatea de Istorie a Universităţii „Spiru Haret” (1990–1995). Membru în comitetul de conducere al Societăţii de Ştiinţe Istorice din România, iniţiază şi conduce (1967–1969), ca redactor-şef, revista „Magazin istoric”. Colaborează susţinut la reviste istorice şi literare, alcătuieşte manuale de istorie pentru diferite trepte de învăţământ. A fost distins cu Premiul Societăţii Scriitorilor Români (1942), cu Premiul de Stat (1954) ş.a.</p>
			<p class="Heuristica-BASE"><span class="CharOverride-2">A. </span>debutează semnificativ în 1938, cu nuvela <span class="CharOverride-1">Moartea colecţionarului de fluturi,</span> în „Azi”, iar în 1939 publică o biografie romanţată în două părţi – <span class="CharOverride-1">Miron Costin</span>. Ambiţia scriitorului a fost să armonizeze rigoarea excursului istoric cu arta literară, lângă lucrările sale de istorie universală şi românească figurând o serie consistentă de biografii romanţate sau de romane pe teme mitico-eroice. Respectul pentru documentul istoric face ca viaţa cronicarului Miron Costin să fie descrisă şi cu intenţia de a explica o personalitate complexă, vag idealizată. Fără vreo impietate ficţională asupra veridicului, imaginaţia autorului caută să recreeze atmosfera epocii: de la anii de colegian la iezuiţi, în Polonia, unde viitorul dregător şi intelectual îşi pune în acord conştiinţa de sine cu ambiţiile politice şi cu virtutea, până la executarea sa din ordinul lui Constantin Cantemir. <span class="CharOverride-1">Acolo, în Filioara</span> (1943) este romanul unei familii de ţărani în anii Primului Război Mondial; se remarcă tonul sobru al naraţiunii. <span class="CharOverride-1">Ne cheamă primăvara</span> (1946) continuă povestea din romanul precedent, a lui Barbu Valeriu, angajat în „învăţătura fără sfârşit” şi reîntors în locurile natale. Romanul <span class="CharOverride-1">Neculai Milescu Spătarul</span> (1954), mai degrabă o monografie istorică, reconstituie itinerariul chinezesc al personajului, urmărit cu acurateţe psihologică şi fără abateri documentare, autorul arătând virtuţi de povestitor căruia nu-i e străină o anume ingeniozitate epică. Sunt descrişi anii de şcoală din Iaşi şi Ţarigrad, în pagini care consemnează lecturi şi posibile dialoguri ale lui Milescu, portretizat ca un umanist cu sensibilitate pentru cei obidiţi (discursul, reţinut, nu are însă tezismul literaturii realist-socialiste din epocă), călătoria în Transilvania, întâlnirile cu Dosoftei şi Miron Costin, marea expediţie în China şi întoarcerea la Moscova. <span class="CharOverride-1">Alei, codrule fârtate</span> (1956), roman de factură romantică, are în centru faptele a doisprezece haiduci cu al lor căpitan, care luptă în numele unui cod al onoarei, la început de secol XIX, împotriva boierilor şi a turcilor. Autorul se foloseşte cu fantezie narativă de lexicul vremii. Romanul <span class="CharOverride-1">Făclia s-a aprins</span> (1957) înseamnă începutul unor concesii pe care autorul le face comandamentelor noului regim politic: acţiunea e plasată în mediu rural, personajele – unele, totuşi, abil conturate – conlucrând la alfabetizarea şi comunizarea celor mulţi. Există aici şi pagini de un realism care ar putea rezista, dar poncifele realismului socialist devin determinante. Sub semnul lui Homer, romanul <span class="CharOverride-1">Cetatea de pe stânca verde</span> (1959) demonstrează abilitatea lui <span class="CharOverride-2">A.</span> de a percepe simpatetic nelinişti şi pasiuni adolescentine, punând în scenă revelaţiile personajelor, studenţi care lucrează pe un şantier arheologic. În <span class="CharOverride-1">N. Bălcescu – revoluţionar</span> (1959), lucrare de vulgarizare, respectul pentru adevărul istoric este în cele din urmă corupt de teza partinică, ca şi în <span class="CharOverride-1">Căderea Bastiliei</span> (1959), o istorisire marxistă a Revoluţiei franceze de la 1789. Evocare, sub semnul lui „s-ar fi putut întâmpla”, <span class="CharOverride-1">Fluieraşul şi alămâia</span> (1962) narează întâmplările a doi băieţi în timpul răscoalei lui Horea, Cloşca şi Crişan. De altfel, în anii ’60 ai secolului trecut <span class="CharOverride-2">A.</span> scrie mult şi din ce în ce mai implicat în noua politică culturală, dar, ulterior, în vremea relativei relaxări ideologice, reuşeşte să publice cărţi care se pot circumscrie în paradigma pe care autorul şi-o propusese la începutul activităţii sale. Romanul <span class="CharOverride-1">Un om în furtună </span>(1965) mizează pe altă tehnică decât a biografiei romanţate, prin alternarea secvenţelor epice cu corespondenţa câtorva protagonişti paşoptişti, căutând amprenta veridicului. Totuşi, portretele personalităţilor istorice – un Bălcescu care îşi joacă sacrificiul ca un actor prea conştient de rolul său ori un Heliade-Rădulescu neguros, furtunos şi şovăielnic – par mai degrabă nişte chipuri liricizate. Volumul <span class="CharOverride-1">Eroi au fost, eroi sunt încă</span> (1968) exprimă credinţa, grandilocvent frazată, în patriotism, progres, luptă, cartea reunind o sumă de texte apologetice, apăsat politizate, înscrise în noul tezism naţionalist prin care debuta regimul ceauşist. Povestea <span class="CharOverride-1">Fata de la Cozia</span> (1966), plasată în anii de după moartea lui Vlad Ţepeş, anticipează atmosfera romantică a ciclului epopeic <span class="CharOverride-1">Fraţii Buzeşti</span>, alcătuit din <span class="CharOverride-1">Pahar de cale albă</span> (1971), <span class="CharOverride-1">Luceafărul de răsărit</span> (1975), <span class="CharOverride-1">Zborul a rămas </span>(1977). E o trilogie marcat apologetică, cu intenţie educativă, tributară spiritului oficial al momentului. De la 1570 până la 1602, istorisirea urmăreşte relaţiile feudalilor cu ţărănimea, interesele negustorimii şi ale Bisericii în Moldova, Ţara Românească şi Ardeal, venirea lui Mihai Viteazul pe tron, relaţiile politice cu Habsburgii şi cu otomanii, voinţa de unire a domnitorului român, fresca având, în pofida tendenţiozităţii, o bogată paletă a culorii de epocă.<span class="CharOverride-1"> Nord contra Sud</span> (1965) iese din graniţele româneşti, relatând istoria războiului civil din Statele Unite ale Americii. <span class="CharOverride-2">A.</span> a mai ilustrat bogat romanul istoric, cu aceleaşi trăsături în care intră concomitent plusuri (literare) şi minusuri (ideologice), fie prin fapte de arme petrecute la Castelul Cnejilor de pe Valea Bistriţei moldave, la sfârşitul secolului al XVII-lea (<span class="CharOverride-1">Diamantul negru</span>, 1971), prin viaţa lui Constantin Brâncoveanu şi a familiei sale (<span class="CharOverride-1">Comoara Brâncovenilor</span>, 1977), prin descrierea vieţii lui Dimitrie Cantemir (<span class="CharOverride-1">Inorogul cel înţelept</span>, 1981), fie prin destinul voievodului Radu de la Afumaţi (<span class="CharOverride-1">Voievodul fără teamă şi fără prihană</span>, 1984), dar şi prin evocarea unor episoade legate de zugrăvirea mănăstirii Suceviţa (<span class="CharOverride-1">Necunoscuta de la Suceviţa</span>, 1982). Valenţele de popularizator al istoriei naţionale se vădesc şi în volumele <span class="CharOverride-1">Povestiri istorice pentru copii şi şcolari</span> (I–III, 1982–1984), <span class="CharOverride-1">Povestiri istorice</span> (1994).<span class="CharOverride-1"> </span><span class="CharOverride-2">A.</span> a mai scris un roman „pentru tineret” despre tribulaţiile studenţimii interbelice, cu observaţii sociopolitice relevante şi într-un stil lejer: <span class="CharOverride-1">Viaţa-i frumoasă, băieţi…</span> (1968). A fost consultant istoric pentru filmele <span class="CharOverride-1">Pintea</span> (1976), <span class="CharOverride-1">Iancu Jianu, zapciul</span> (1980) şi <span class="CharOverride-1">Iancu Jianu, haiducul</span> (1981).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Miron Costin</span>, I–II, Bucureşti, 1939; <span class="CharOverride-1">Meşterul Manole</span>, Bucureşti, 1940; <span class="CharOverride-1">Acolo, în Filioara</span>, Bucureşti, 1943; <span class="CharOverride-1">Ne cheamă primăvara</span>, Bucureşti, 1946; <span class="CharOverride-1">Neculai Milescu Spătarul</span>, Bucureşti, 1954; <span class="CharOverride-1">Alei, codrule fârtate</span>, Bucureşti, 1956; <span class="CharOverride-1">Făclia s-a aprins</span>, Bucureşti, 1957; <span class="CharOverride-1">Freamătul luminii </span>(în colaborare cu M. Mancaş), Bucureşti, 1958; <span class="CharOverride-1">Căderea Bastiliei</span>, pref. Mihai Ralea, Bucureşti, 1959; <span class="CharOverride-1">Cetatea de pe stânca verde</span>, Bucureşti, 1959; <span class="CharOverride-1">N. Bălcescu–revoluţionar</span>, Bucureşti, 1959; <span class="CharOverride-1">Fluieraşul şi alămâia</span>, Bucureşti, 1962; <span class="CharOverride-1">Trandafirul roşu</span>, Bucureşti, 1963; <span class="CharOverride-1">Vânătoarea lui Dragoş</span>, Bucureşti, 1963; <span class="CharOverride-1">Vestea cea mare</span>, Bucureşti, 1964; <span class="CharOverride-1">Nord contra Sud</span>, Bucureşti, 1965; <span class="CharOverride-1">Un om în furtună</span>, Bucureşti, 1965; <span class="CharOverride-1">Fata de la Cozia, </span>Bucureşti, 1966; <span class="CharOverride-1">Arcaşul Măriei Sale</span>, Bucureşti, 1968; <span class="CharOverride-1">Eroi au fost, eroi sunt încă</span>, Bucureşti, 1968; <span class="CharOverride-1">Viaţa-i frumoasă, băieţi…</span>, Bucureşti, 1968; <span class="CharOverride-1">Petru Voievod Rareş</span>, Bucureşti, 1970; <span class="CharOverride-1">Diamantul negru</span>, Bucureşti, 1971; <span class="CharOverride-1">Fraţii Buzeşti</span>, I–III, Bucureşti, 1971–1977; <span class="CharOverride-1">Decebal, eroul strămoşilor, strămoşul eroilor</span>, Bucureşti, 1972; <span class="CharOverride-1">Curtea Veche din Bucureşti </span>(în colaborare cu Panait I. Panait), Bucureşti, 1974; <span class="CharOverride-1">Ana Ipătescu</span>, Bucureşti, 1975; <span class="CharOverride-1">Scântei de peste veacuri</span>, Bucureşti, 1976; <span class="CharOverride-1">Cheia inimii</span>, Bucureşti, 1977; <span class="CharOverride-1">Comoara Brâncovenilor</span>, Bucureşti, 1977; <span class="CharOverride-1">1 Decembrie 1918. Alba Iulia</span>, Bucureşti, 1978; <span class="CharOverride-1">Drum de luptă şi de glorie</span>, Bucureşti, 1978; <span class="CharOverride-1">Doi strămoşi iluştri – Decebal şi Traian</span>, Bucureşti, 1980; <span class="CharOverride-1">Inorogul cel înţelept</span>, Bucureşti, 1981; <span class="CharOverride-1">Popasuri la vetrele istoriei româneşti</span>, I, Bucureşti, 1981; <span class="CharOverride-1">Tudor Vladimirescu, </span>Bucureşti, 1981; <span class="CharOverride-1">Necunoscuta de la Suceviţa</span>, Bucureşti, 1982; <span class="CharOverride-1">Povestiri istorice pentru copii şi şcolari</span>, I–III,<span class="CharOverride-1"> </span>Bucureşti, 1982–1984; <span class="CharOverride-1">Alexandru Ioan Cuza, domnitorul Unirii</span>,<span class="CharOverride-1"> </span>Bucureşti, 1983; <span class="CharOverride-1">1933. Eroicele lupte ale clasei muncitoare</span>, București, 1983;<span class="CharOverride-1"> </span> <span class="CharOverride-1">Tricolorul, simbol al libertății și unității poporului român</span>, București, 1984;<span class="CharOverride-1"> Voievodul fără teamă şi fără prihană</span>, București, 1984; <span class="CharOverride-1">Itinerare patriotice </span>(în colaborare cu Ioan Scurtu), Bucureşti, 1985; <span class="CharOverride-1">Oana</span>, Bucureşti, 1986; <span class="CharOverride-1">De ziua Republicii</span>, Bucureşti, 1987; <span class="CharOverride-1">Român Grue Grozovanul</span>, Bucureşti, 1987; <span class="CharOverride-1">Vetre de istorie românească</span>, Bucureşti, 1988; <span class="CharOverride-1">Povestiri istorice</span>,<span class="CharOverride-1"> </span>Bucureşti, 1994; <span class="CharOverride-1">Voltaire istoric </span>(în colaborare cu Angela Banciu), Bucureşti, 1994; <span class="CharOverride-1">Cântarea nevăzutelor privighetori</span>, Bucureşti, 1995. </p>
			<p class="Heuristica___m_RPR"><span class="CharOverride-2">Repere bibliografice:</span> Cioculescu, <span class="CharOverride-1">Aspecte</span>, <span class="CharOverride-1">398–411</span>;<span class="CharOverride-1"> </span>Octav Şuluţiu, <span class="CharOverride-1">Pe margini de cărţi</span>, RFR, 1944, 1;<span class="CharOverride-1"> Dumitru Almaş</span>, RRI, I, partea II, <span class="CharOverride-1">54–60</span>; Valeriu Râpeanu, <span class="CharOverride-1">Câteva întrebări pe marginea unei cărţi de evocare istorică</span>,<span class="CharOverride-1"> </span>GL, 1957, 10; Teodor Vârgolici, <span class="CharOverride-1">„Un om în furtună”</span>,<span class="CharOverride-1"> </span>GL, 1965, 16; Magdalena Popescu, <span class="CharOverride-1">„Viaţa-i frumoasă, băieţi…”</span>, GL, 1968, 27; Gh. Bulgăr, <span class="CharOverride-1">Romanul istoric de azi</span>, RL, 1987, 25; Aurel Leon, Între presupunere şi certitudine, CRC, 1988, 11; Cândroveanu, <span class="CharOverride-1">Lit. rom.</span>,<span class="CharOverride-1"> 49–53</span>; <span class="CharOverride-1">Dicţ. scriit. rom.</span>, I, <span class="CharOverride-1">57–59</span>; Mihai Mancaş, <span class="CharOverride-1">Amicus Plato…</span>, „Asachi” (Piatra Neamţ), 2000, 133; Constantin Pangrati, <span class="CharOverride-1">Actualitatea legendei istorice</span>, „13 plus”, 2000, 12; Angelo Mitchievici, <span class="CharOverride-1">Explorări în comunismul românesc</span>,<span class="CharOverride-1"> </span>II, Iaşi, 2005, <span class="CharOverride-1">335–369</span>. &#9;<span class="semnatura-final" lang="en-US">E.M.</span></p>
			<p class="Heuristica-PRIMUL"><span class="titlu-12">ALMĂJAN, Ion Marin</span> (pseudonim al lui Ion Marin; 16.XI.1940, Dalboşeţ, j. Caraş-Severin), prozator, publicist. Este fiul Ioanei Lala (n. Marin), muncitoare, şi al lui Petru Lala, miner. A absolvit Colegiul „C. Diaconovici-Loga” (1960) şi Facultatea de Filologie a Universităţii din Timişoara, secţia română–germană (1965), devenind redactor, apoi şef de secţie, redactor-şef adjunct la ziarul „Drapelul roşu” (1966–1979), director al Editurii Facla (1979–1989), bibliotecar (1989–1991), şef al departamentului cultural al ziarului „Renaşterea bănăţeană” (1991–2001) şi director al Direcţiei pentru Cultură, Culte şi Patrimoniu a Judeţului Timiş (2000–2005). A debutat în „Scrisul bănăţean” (1962) cu o schiţă şi editorial cu volumul de povestiri <span class="CharOverride-1">Sunt dator cu o durere</span> (1970). Mai colaborează la „Orizont”, „Luceafărul”, „Tribuna”, „România literară”, „Orient latin” ş.a., precum şi la câteva periodice de peste hotare (Italia, Malta, Grecia ş.a.). A fost distins cu Premiul pentru Excelenţă al Asociaţiei Scriitorilor din Timişoara (1995), cu Premiul Asociaţiei Scriitorilor din Timi&#173;şoara (2003) ş.a., primind şi Ordinul Serviciul Credincios în grad de Cavaler (2002). </p>
			<p class="Heuristica-BASE">Acţiunea prozei lui <span class="CharOverride-2">A.</span> este plasată în două zone predilecte: satul de munte al copilăriei, văzut ca un inepuizabil rezervor de energii umane, dirijate de o străveche şi verificată tradiţie, şi oraşul de câmpie al maturităţii, în care cenzura morală este, de cele mai multe ori, suspendată şi unde orice este posibil. Când nu sunt lichele de rând, personajele par dintr-o bucată, de neclintit în decizii, nu lipsite însă de lirism şi, câteodată, de ironie. <span class="CharOverride-2">A.</span> ştie să extragă semnificaţii grave din evenimente banale. Limbajul este de obicei frust, contribuind la obţinerea culorii locale prin lexicul specific zonei. Tehnica narativă mizează pe alternanţa planurilor şi pe schimbarea neaşteptată a vocilor. Dintre romane sunt de menţionat în special <span class="CharOverride-1">Tornada</span> (1980), frescă plină de dramatism a Timişoarei interbelice, şi <span class="CharOverride-1">În afara gloriei </span>(1994), o caldă şi amplă evocare a lui Eftimie Murgu şi a timpului său, în care ficţiunea şi realul se solidarizează spre a da cititorului sentimentul veridicului, efect de care limbajul, cu inflexiuni dialectale, nu este deloc străin. Dar, fără îndoială, performanţa stilistică a lui <span class="CharOverride-2">A.</span> este dată de <span class="CharOverride-1">Mătuşa mea Maria Theresia </span>(2003), un ansamblu romanesc de povestiri, a cărui unitate este dată de un grup de personaje recurente şi, mai ales, de imaginarea, cu mijloacele intertextualităţii moderne, a dialogului dintre povestitor şi cronicar (acesta fiind Nicolae Stoica de Haţeg), cei doi evocând, împreună, istorii aflate la limita credibilului de la sfârşitul secolului al XVIII-lea bănăţean. Deşi privesc epoci diferite, romanele au în comun dorinţa autorului de a reînvia specificul unor vremuri apuse, convocând mijloace variate, de la documentul inedit până la fantezia aprinsă. Dacă primul roman are în centru un erou colectiv (urbea), proiectat în destine individuale, cel de-al doilea este epopeea unui erou care îşi asumă destinul comunităţii, pentru ca ultimul să reînvie o lume de la sfârşitul Evului Mediu cu ajutorul unor secvenţe epice şi al unor inserţii de cronică, dar şi a unui limbaj când arhaic, când dialectal. Cum remarca Alexandru Ruja, „Povestea se naşte din poveste, un şir întreg de povestiri se derulează din plăcerea de a gusta savoarea naraţiunii”. Se conturează astfel intenţia autorului de a articula, cu mijloace literare dintre cele mai diferite, o istorie sui-generis a Banatului din ultimele două secole. Însă, indiferent de epocă, predilecţia scriitorului se îndreaptă spre ruralitatea sud-bănăţeană, de care este legat genetic şi de care, în felul lui, se simte responsabil. Nu întâmplător, <span class="CharOverride-2">A.</span> atinge şi corzile lirei în culegerea de poeme <span class="CharOverride-1">Amintiri despre ţărani</span> (2011). Pamfletele scrise în anii tranziţiei de după 1989 au fost adunate în volumele <span class="CharOverride-1">Vremea hahalerelor</span> (1998) şi <span class="CharOverride-1">Ca mierea, ca fierea – cuvântul</span> (2007), ele mărturisind civismul combatant al scriitorului. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Sunt dator cu o durere</span>, Bucureşti, 1970; <span class="CharOverride-1">Spune-mi unde duce acest drum?</span>, Bucureşti, 1972; <span class="CharOverride-1">Neîmpăcaţi în mânie</span>, Bucureşti, 1974; <span class="CharOverride-1">Sentimentul puterii</span>, Bucureşti, 1976; <span class="CharOverride-1">Tornada</span>, Bucureşti, 1980; <span class="CharOverride-1">Întoarcerea spre asfinţituri</span>, Bucureşti, 1985; <span class="CharOverride-1">În afara gloriei</span>, Timişoara, 1994; ed. 2, Timişoara, 2006; <span class="CharOverride-1">Vremea hahalerelor</span>, postfaţă Mircea Mihăieş, Timişoara, 1998; <span class="CharOverride-1">Mătuşa mea Maria Theresia</span>,<span class="CharOverride-1"> </span>Timişoara, 2003; <span class="CharOverride-1">Ca mierea, ca fierea – cuvântul</span>, Timişoara, 2007; <span class="CharOverride-1">Amintiri despre ţărani</span>, Timişoara, 2011. <span class="CharOverride-2">Ediţii:</span> <span class="CharOverride-1">Ţara Almăjului. Cercetări monografice</span>, Timişoara, 2003.</p>
			<p class="Heuristica___m_RPR"><span class="CharOverride-2">Repere bibliografice:</span> Mircea Iorgulescu, <span class="CharOverride-1">„Sunt dator cu o durere”</span>, RL, 1970, 35; Dana Dumitriu, <span class="CharOverride-1">„Spune-mi unde duce acest drum?”</span>, ARG, 1973, 3; Eugen Dorcescu, [<span class="CharOverride-1">Ion Marin Almăjan</span>], O, 1974, 48, 1980, 34, 1985, 7; Marcel Corniş-Pop, <span class="CharOverride-1">Între documentar şi ficţiunea istoriei</span>, O, 1980, 34; Ungureanu, <span class="CharOverride-1">Imediata</span>, I, <span class="CharOverride-1">217–225</span>; Radu Enescu, <span class="CharOverride-1">Virtuţile prozei scurte</span>, F, 1985, 3; Mihai Ungheanu, <span class="CharOverride-1">„Întoarcerea spre asfinţituri”</span>, LCF, 1985, 32; Adrian Dinu Rachieru, <span class="CharOverride-1">„În afara gloriei”</span>, „Banatul”, 1994, 5; <span class="CharOverride-1">Dicţ. scriit. rom.</span>,<span class="CharOverride-1"> </span>I, <span class="CharOverride-1">59–60</span>; Ruja, <span class="CharOverride-1">Parte</span>, II, <span class="CharOverride-1">13–15</span>; Ada D. Cruceanu, <span class="CharOverride-1">Capete de pod sau Despre fețele barocului</span>, Timişoara, 2001, <span class="CharOverride-1">244–248</span>; Olimpia Berca, <span class="CharOverride-1">Lecturi provinciale</span>, Timişoara, <span class="CharOverride-1">94–97</span>; <span class="CharOverride-1">Dicţ. Banat</span>, <span class="CharOverride-1">26–29</span>; Ungureanu, <span class="CharOverride-1">Geografia lit.</span>, IV, <span class="CharOverride-1">26–27</span>; Adrian Dinu Rachieru, <span class="CharOverride-1">Ion Marin Almăjan sau Chemarea rădăcinilor</span>, „Orient latin”, 2006, 1. &#9;<span class="semnatura-final" lang="en-US">C.D</span><span class="CharOverride-1">.</span></p>
			<div class="_idGenObjectLayout-1">
				<div id="_idContainer039">
					<div id="_idContainer037" class="_idGenObjectStyleOverride-1">
						<p class="Titlu-Nume-H"><span class="titlu-12">ALMĂJAN, Slavco</span> </p>
						<p class="Titlu-mic-DATE">(10.III.1940, Oreşaţ, Serbia) poet, prozator, eseist, traducător. </p>
					</div>
					<div id="_idContainer038" class="_idGenObjectStyleOverride-1">
						<img class="_idGenObjectAttribute-1" src="03_p96-209_AiAl-web-resources/image/Slavco-Almajan.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Mariei (n. Mărilă) şi al lui Mirco Almăjan, ţărani. După absolvirea liceului la Vârşeţ (1960), urmează cursurile Facultăţii de Filosofie din Novi Sad (1960–1963). Aici va fi redactor la radio şi apoi la televiziune, redactor-şef al revistei „Lumina” (1976–1981), redactor-şef al Editurii Libertatea (1988–1991), redactor al revistei „Art Plus” (1998), preşedinte al Asociaţiei Scriitorilor din Voivodina (1988), preşedinte al Societăţii de Limba Română din Voivodina (1990), director ad interim al Casei de Presă şi Editură Libertatea (1993–1995). Predă cursuri de artă şi literatură alternativă la Novi Sad (2000–2002), e preşedinte al Centrului pentru un Dialog Deschis Argos (2002–2008). A fost membru în conducerea Uniunii Scriitorilor din Iugoslavia, mai târziu în conducerea Uniunii Scriitorilor din Serbia. A trăit un an la New York (1996–1997), unde ia parte la înfiinţarea săptămânalului „Roma&#173;nian Journal”<span class="CharOverride-1">.</span> Debutează la „Lumina” în 1957. Mai este prezent în „Bucuria copiilor”, „Detinjstvo”, „Europa”, „Floare de latinitate”, „Habitus”, „Hekeida”, „Hlas ĺudu”, „Jó Pajtás”, „Letopis Matice Srpske”, „Libertatea”, „Polja”, „Ruske slovo”, „Zlatna Greda”, „Savremenik”, „Odjek”, „Orizont”, „Secolul 20” ş.a. Intră cu pagini de poezie şi proză în mai multe antologii în limba sârbă sau în română, fiind tradus şi în alte câteva limbi. La rândul lui, alcătuieşte antologii şi traduce din poezia sârbă şi croată şi din literatura română a Voivodinei. Începând din 1969, i s-au acordat numeroase premii la Novi Sad, Belgrad, dar şi în România, la Cluj-Napoca, Iaşi, Bucureşti, Craiova, Drobeta-Turnu Severin etc.</p>
			<p class="Heuristica-BASE"><span class="CharOverride-2">A.</span> debutează editorial cu volumul de versuri <span class="CharOverride-1">Pantomimă pentru o după-amiază de duminică,</span> tradus şi publicat în limba sârbă (1968). Ceea ce a urmat îi pune în lumină vocaţia de scriitor total. Poezia, cea mai întinsă parte a scrisului său, relevă o nelimitată predispoziţie de metamorfoză lirică, fără ca înnoirile să-i trădeze personalitatea. Aşezat în linia marilor tradiţii moderniste (simbolism, expresionism, suprarealism), poetul nu se poate sustrage chemării timpului său, la care se adaugă prezenţa unei subtile, însă tenace influenţe folclorice (de sorginte bănăţeană); rezultă o poetică originală, alimentată din surse diverse. De altfel,<span class="CharOverride-2"> A.</span> cultivă cu stăruinţă o stilistică a paradoxului (un ciclu se intitulează chiar <span class="CharOverride-1">Zona contrariilor</span>). Meditaţia gravă coexistă cu tandreţea, viziunea ironică apare alături de senzorialitate, luciditatea merge împreună cu savoarea concretului şi gustul pentru abstracţiuni („Cade ilogicul din anotimp/ şi dintr-un somn alb/ se deschide o poartă albă”). Poezia se hrăneşte din câteva teme dominante: criza de comunicare în lumea de astăzi, sentimentul neantului, incapacitatea de adaptare, pierderea candorii, apoi singurătatea, spaima, durerea, misterul („Omul va părăsi cuvântul/ Infecţia lirică îi va coase limba/ Trecătorul demn de sensurile noi şi posibile/ Va pune în mişcare semnificaţia oglinzilor neparalele”). Important este că aceste traiectorii tematice converg spre dilema fundamentală a limbajului, lirica lui <span class="CharOverride-2">A.</span> fiind un permanent dialog al propriului limbaj cu limbajul aflat în proprietate comună. Simbolurile aparţin teritoriilor din care poezia a preluat dintotdeauna: zoologicul (melcul, oul, pasărea, peştele, scoica, şarpele), vegetalul (arborele, frunza, iarba, sămânţa), mineralul (nisipul, piatra) şi culturalul (labirintul, uşa). Îndeosebi labirintul, în diversele lui ipostaze (inclusiv cele textuale), marchează un spaţiu al alegerilor neîncetate, care pregătesc sentimentul oboselii de a trăi într-o lume imprevizibilă. Versurile libere şi absenţa punctuaţiei (surse ale unei ambiguităţi de bună calitate) întăresc impresia de nonconformism stilistic lăsată de imagistica vulcanică. <span class="CharOverride-2">A.</span> dezbate prin jocuri de cuvinte gravele întrebări ale lumii moderne, sensurile criptice ale vieţii şi ale creaţiei. În <span class="CharOverride-1">Efectul contrastelor</span> (1989) se poate întrezări o „aventură poetică şi neiertătoare” (<span class="CharOverride-1">Zona magnetică</span>) a versurilor lui<span class="CharOverride-2"> A.</span>, o aventură care constă în concentrarea ei într-o existenţă proprie. Versul împinge spre o „răscruce/ Spre aventura poetică şi neiertătoare”<span class="CharOverride-1"> </span>(<span class="CharOverride-1">Zona magnetică</span>), iar „povara”<span class="CharOverride-1"> </span>pe care o duce un poet este aceea că orice lucru ar începe, pe orice drum ar porni, se va întoarce din nou la început<span class="CharOverride-1"> </span>(<span class="CharOverride-1">Povara sensului poetic</span>). Acele „enigme de aer”<span class="CharOverride-1"> </span>şi „râul interzis” duc la credinţa că viaţa–aventură va continua să meargă în „roata”<span class="CharOverride-1"> </span>ei şi că poetul va rătăci din nou şi din nou. Şi ca prozator <span class="CharOverride-2">A.</span> propune câteva căi noi. <span class="CharOverride-1">Noaptea de hârtie </span>(1971) este primul antiroman prin care se întrerupe tradiţionalismul epic din literatura română a Voivodinei. Autorul recurge aici la o deliberată şi inteligent condusă subminare a structurilor şi procedeelor consfinţite. Şase părţi, oricât de diferite între ele, încheagă o atmosferă de tragism existenţial ascuns precar în disperare şi dezgust. Personajele au comportamente bizare şi sunt purtate de un violent erotism pe cărările neverosimile ale cotidianului şi ale banalului. Lirismul supravegheat şi tehnica dicteului îl trădează fără încetare pe poet, deconspirare accentuată în prozele din <span class="CharOverride-1">Pianul cu păianjeni </span>(1991), întemeiate pe aliajul dintre percepţia realistă a universului rural, în care se consumă copilăria protagoniştilor, şi modalitatea rafinată de transcriere a acestor percepţii. De asemenea, când semnează teatru (radiofonic) scriitorul oscilează între suprarealism şi absurd, sfidând conflictul şi astfel, în absenţa lui, personajele rămânând enigmatice, evanescente. Se adaugă în activitatea lui <span class="CharOverride-2">A.</span> scenarii de film documentar şi artistic, poezii pentru copii (ironice şi graţioase), eseuri (dominate de un raţionalism sumbru), dar şi traduceri, desăvârşind imaginea unui autor care, sprijinit pe multitudinea predispoziţiilor native şi solicitat de circumstanţe, şi-a asumat rolul de pionierat.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Bărbatul în stare lichidă</span>, Pančevo, 1970; <span class="CharOverride-1">Casa deşertului</span>,<span class="CharOverride-1"> </span>Pančevo, 1971; <span class="CharOverride-1">Noaptea de hârtie</span>,<span class="CharOverride-1"> </span>Pančevo, 1971; <span class="CharOverride-1">Vara cailor</span>,<span class="CharOverride-1"> </span>Pančevo, 1974; <span class="CharOverride-1">Liman trei</span>,<span class="CharOverride-1"> </span>Pančevo, 1976; <span class="CharOverride-1">Labirintul rotativ</span>,<span class="CharOverride-1"> </span>Pančevo, 1983; <span class="CharOverride-1">Mutaţia punctului</span>,<span class="CharOverride-1"> </span>Pančevo, 1986; <span class="CharOverride-1">Piticii au uitat să crească</span>,<span class="CharOverride-1"> </span>Pančevo, 1987; <span class="CharOverride-1">Poeme</span>, pref. Mihai Ungheanu, Craiova, 1988; <span class="CharOverride-1">Efectul contrastelor</span>, pref. Ioan Flora, Novi Sad, 1989; <span class="CharOverride-1">Pianul cu păianjeni</span>,<span class="CharOverride-1"> </span>Pančevo, 1991; <span class="CharOverride-1">Călăreţul din Babilon</span>, Timişoara, 1996; <span class="CharOverride-1">Antistress show</span>,<span class="CharOverride-1"> </span>Pančevo, 1996; <span class="CharOverride-1">Metagalaxia minoritară</span>,<span class="CharOverride-1"> </span>Pančevo, 1996; ed. 2, Iaşi, 1998; <span class="CharOverride-1">Post-restant în arhipelag</span>,<span class="CharOverride-1"> </span>Pančevo, 1999; <span class="CharOverride-1">Ieşirea din clepsidră</span>, pref. Nicu Ciobanu, Belgrad, 2000; <span class="CharOverride-1">Dresura stelei de mare</span>,<span class="CharOverride-1"> </span>Belgrad, 2000; <span class="CharOverride-1">Deliciosul destin minoritar</span>, Belgrad, 2000; ed. 2, Timişoara, 2002; <span class="CharOverride-1">Teiul spiral</span>, Pančevo, 2002; <span class="CharOverride-1">Hacienda cu beladone</span>,<span class="CharOverride-1"> </span>Pančevo, 2003; <span class="CharOverride-1">Ieşirea din clepsidră</span>, Iaşi, 2003; <span class="CharOverride-1">Somnul oglinzii</span>, Craiova, 2003; <span class="CharOverride-1">Regina spicului de grâu sau Viaţa paralelă a Mariei Bălan</span>, Iaşi, 2003; <span class="CharOverride-1">Faptele imaginarului</span>,<span class="CharOverride-1"> </span>Pančevo, 2005; <span class="CharOverride-1">Rigoarea şi fascinaţia extremelor</span>,<span class="CharOverride-1"> </span>Pančevo, 2007; <span class="CharOverride-1">Crescătorul de enigme</span>, Drobeta-Turnu Severin, 2008; <span class="CharOverride-1">Fotograful din Ronkonkoma</span>,<span class="CharOverride-1"> </span>Pančevo, 2009; <span class="CharOverride-1">Destinul poetic</span>, Iaşi, 2011; <span class="CharOverride-1">Mansarda de Vest</span>,<span class="CharOverride-1"> </span>Pančevo, 2012.<span class="CharOverride-2"> Antologii: </span><span class="CharOverride-1">Versiunea posibilă. Antologia poeziei româneşti din Iugoslavia</span>, introd. edit.,<span class="CharOverride-1"> </span>Pančevo, 1987;<span class="CharOverride-1"> Arhipelagul dantelat</span>, Novi Sad, 1988; <span class="CharOverride-1">Toamna de aur</span>, tr. edit., Novi Sad, 1989. <span class="CharOverride-2">Traduceri:</span><span class="CharOverride-1"> Din limba iugoslavă. Poeţi sârbi şi croaţi contemporani</span>, pref. Mircea Tomuş, Bucureşti, 1973 (în colaborare cu Anghel Dumbrăveanu); <span class="CharOverride-1">Buđenje klepsidre</span> [<span class="CharOverride-1">Trezirea clepsidrei</span>], îngr. trad., Novi Sad, 1973; Miroslav Antić,<span class="CharOverride-1"> Şuviţa blondă</span>, Novi Sad, 1988; Voja Dimitrijević, <span class="CharOverride-1">Drepturile omului în zona de nesiguranţă</span>, Pančevo, 1999<span class="CharOverride-1"> </span>(în colaborare cu Ruja Almăjan); <span class="CharOverride-1">Abecedarul multiculturalităţii</span>, Novi Sad, 2002; Pero Zubac, <span class="CharOverride-1">Ploile din Mostar</span>,<span class="CharOverride-1"> </span>Pančevo, 2004 (în colaborare cu Ioan Baba şi Anghel Dumbrăveanu). </p>
			<p class="Heuristica___m_RPR"><span class="CharOverride-2">Repere bibliografice:</span> Sima Petrovici, <span class="CharOverride-1">Proza „Luminii”</span>, în <span class="CharOverride-1">Contribuţii la istoria culturală a românilor din Voivodina</span>, Pančevo, 1976, <span class="CharOverride-1">135–151</span>; Flora, <span class="CharOverride-1">Lit. rom. Voivodina</span>, <span class="CharOverride-1">94–97</span>; Petre Stoica, <span class="CharOverride-1">Creion</span>, SXX, 1978, 2–3; Cristea, <span class="CharOverride-1">Faptul</span>, <span class="CharOverride-1">193–197</span>; Paul Miclău, <span class="CharOverride-1">Poezia limbajului la Slavco Almăjan</span>, O, 1980, 47; Eugen Dorcescu, <span class="CharOverride-1">„Mitul personal” al poetului</span>, O, 1985, 18; Laurenţiu Ulici, <span class="CharOverride-1">Cuvintele poetului</span>, RL, 1989, 32; Roşu, <span class="CharOverride-1">Dicţ. lit. Iugoslavia</span>, <span class="CharOverride-1">16–20</span>; Ungureanu, <span class="CharOverride-1">Imediata</span>, II, <span class="CharOverride-1">345–352</span>; Marian Odangiu, <span class="CharOverride-1">Alternativa labirintului. Repere pentru un dialog deschis cu poezia lui Slavco Almăjan</span>, Pančevo, 1990; Popa, <span class="CharOverride-1">Lit. rom. Voivodina</span>, <span class="CharOverride-1">151–187</span>; Mihai Cimpoi, <span class="CharOverride-1">Centru şi margine</span>, Craiova, 2002, <span class="CharOverride-1">75–80</span>; Agache, <span class="CharOverride-1">Lit. rom. ţările vecine</span>, <span class="CharOverride-1">300–306</span>; Ungureanu, <span class="CharOverride-1">Geografia lit</span>., IV, <span class="CharOverride-1">211–214</span>; Mircea Ghiţulescu, <span class="CharOverride-1">Rătăcitor pe neîntrecute întinderi epice</span>, „Oglinda literară”, 2007, 70; <span class="CharOverride-1">Medalion. Laudatio S. Almăjan 70</span>, îngr. Ioan Baba, Pančevo, 2010; Carmen Dărăbuş, Virginia Popovici, <span class="CharOverride-1">Literatura de limba română din Serbia şi antropologia culturală</span>, Cluj-Napoca–Novi Sad, 2012, <span class="CharOverride-1">152–157</span>; Brânduşa Juică, <span class="CharOverride-1">Literatura română din Voivodina (1945–1989). La confluenţa a două culturi</span>, Zrenianin, 2012, <span class="CharOverride-1">142–152</span>. &#9;<span class="semnatura-final" lang="en-US">C.D., V.P.</span></p>
			<div class="_idGenObjectLayout-1">
				<div id="_idContainer042">
					<div id="_idContainer040" class="_idGenObjectStyleOverride-1">
						<p class="Titlu-Nume-H">ALMOSNINO, George </p>
						<p class="Titlu-mic-DATE">(17.VII.1936, Bucureşti – 24.XI.1994, Bucureşti), poet. </p>
					</div>
					<div id="_idContainer041" class="_idGenObjectStyleOverride-1">
						<img class="_idGenObjectAttribute-1" src="03_p96-209_AiAl-web-resources/image/ALMOeSNINO_G.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Lucreţiei (n. Stoenescu) şi al lui Leon Almosnino, director la Societatea Română de Tele&#173;foane. A urmat Facultatea de Istorie a Universităţii Bucureşti, absolvită în 1959. A lucrat ca muncitor zilier pe diferite şantiere arheologice, ca fierar beto&#173;nist, apoi, din 1960, ca librar la Centrul de Librării şi Difuzare a Cărţii, din 1980 devenind scriitor liber profesionist. A fost soţul poetei Nora Iuga. Debutează în „Povestea vorbii”, supliment literar al revistei „Ramuri”, în 1966, sub pseudonimul George Aliman, şi editorial în 1971 cu volumul <span class="CharOverride-1">Laguna</span>. A colaborat la periodice din ţară, precum şi din străinătate („Podium”, „Pannonia”, „Log” din Viena, „Cahiers luxem&#173;bourgeois”, „Drehpunkt” din Basel).</p>
			<p class="Heuristica-BASE">În poemele din<span class="CharOverride-2"> </span><span class="CharOverride-1">Laguna</span>, conforme esteticii poetice din anii ’60–’70 ai secolului trecut, <span class="CharOverride-2">A.</span> propune peisaje „absurde”, pseudoalegorice, precum pictura unor Magritte sau Dalí. Metaforele, numeroase, se succedă fără a se articula în edificii semnificante la nivelul ansamblului. În placheta următoare, <span class="CharOverride-1">Nisipuri mişcătoare</span> (1979), solilocviul liric înregistrează un spor de autenticitate şi legitimitate artistică, captând vibraţiile afective în contextul unei domesticităţi blânde. Nostalgia copilăriei, melancolia îmbătrânirii, crepusculul sunt evocate prin metafore în mare parte tributare manierismului epocii, uneori preţioase, însă adesea nu lipsite de forţă. Multe dintre piesele volumului sunt de fapt poeme de dragoste, tentative de a comunica sentimentul prin notarea câte unei stări lăuntrice căreia iubirea îi este asociată, stare resuscitată prin recuzita citată aluziv şi adecvată plastic. Imaginile uşor „suprarealiste”, voit bizare, ivite dintr-un mod intelectual şi descriptiv de a reconstitui sentimentul, rămân uneori obscure. Aceeaşi contemplare a domesticităţii prin recuzita („scara”, „boxa de la subsol”, „fereastra”) şi anecdotica oferite ca suport al meditaţiei lirice („Adu-mi aminte/ curăţam cartofi amândoi în bucătăria strâmtă/ mirosea a gaz şi a ziar încins/ când becurile se ardeau lorca intra în granada” etc.), definind un „foarte înzestrat reprezentant al poeziei cotidianului” (Florin Mugur), se regăsesc în <span class="CharOverride-1">Omul de la fereastră</span> (1982). Monotonia, carenţa de coerenţă metaforică sunt compensate de calitatea universului sufletesc sugerat. În mod reţinut, nepatetic, neconvenţional şi antifilistin, transpare aici, cu o salutară ironie, o <span class="CharOverride-1">Weltanschauung </span>clădită pe bunătate şi omenie. Concizia şi ironia sunt în şi mai mare măsură însuşirile cărţii următoare, <span class="CharOverride-1">Poeme din fotoliul verde</span> (1984), care ar fi un „album de familie” alcătuit din crochiuri delicate, „cărţi poştale”, gravuri sau acuarele nostalgice ale amintirilor din copilărie sau mai târzii. Uneori mici scene evocate fragmentar se grupează ca elemente ale unei mitologii personale, schiţate în limitele productive ale sugestiei. Un volum postum, <span class="CharOverride-1">Marea linişte</span> (1995), confirmând profilul liric deja afirmat al autorului, vădeşte totodată evoluţia spre maxima concentrare, până la „poemul-propoziţie” (Roxana Sorescu), apropiat de formula haikuului. Volumul cuprinde patru cicluri, intitulate <span class="CharOverride-1">Arhiva actelor uitate</span>, „aşezate fiecare sub semnul unui poem-manifest discursiv care orientează receptarea spre descifrarea sensului de bază: trecerea timpului, numărătoarea inversă, lumea răsturnată cu josul în sus” (Roxana Sorescu).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Laguna</span>, Bucureşti, 1971; <span class="CharOverride-1">Nisipuri mişcătoare</span>, Bucureşti, 1979; <span class="CharOverride-1">Omul de la fereastră</span>, Bucureşti, 1982; <span class="CharOverride-1">Poeme din fotoliul verde</span>, Bucureşti, 1984; <span class="CharOverride-1">Marea linişte</span>, Bucureşti, 1995; <span class="CharOverride-1">Marea linişte</span>, postfaţă Gheorghe Grigurcu, Bucureşti, 1999. <span class="CharOverride-2">Traduceri:</span> Knut Hamsun, <span class="CharOverride-1">Ulti&#173;mul capitol</span>, Bucureşti, 1983 (în colaborare cu Nora Iuga); Barbara Bronnen, <span class="CharOverride-1">Povara</span>, Bucureşti, 1987 (în colaborare cu Nora Iuga); Dieter Wellershoff, <span class="CharOverride-1">Câştigătorul ia tot</span>, Bucureşti, 1995 (în colaborare cu Nora Iuga).</p>
			<p class="Heuristica___m_RPR"><span class="CharOverride-2">Repere bibliografice:</span> Dinu Flămând, <span class="CharOverride-1">„Laguna”</span>, LCF, 1971, 50; Liviu Antonesei, <span class="CharOverride-1">„Omul de la fereastră”</span>, CL, 1982, 9; Grigurcu, <span class="CharOverride-1">Existenţa</span>, <span class="CharOverride-1">381–383</span>;<span class="CharOverride-1"> </span>Florin Mugur, <span class="CharOverride-1">Schiţe despre fericire</span>, Bucureşti, 1987, <span class="CharOverride-1">278–280</span>; Roxana Sorescu, <span class="CharOverride-1">Între mărturisire şi tăcere</span>, LCF, 1995, 38; <span class="CharOverride-1">Dicţ. scriit. rom.</span>, I, <span class="CharOverride-1">60–61</span>; Constantin Abăluţă, <span class="CharOverride-1">George Almosnino: baroc şi singurătate</span>, CNT, 1997, 36, 37; [<span class="CharOverride-1">George Almosnino</span>], CNP, 2000, 1–2 (grupaj special); Octavian Soviany, [<span class="CharOverride-1">George Almosnino</span>], RL, 2000, 12, CNT, 2000, 22, 2002, 20, 22, 23, 2003, 9, OC, 2009, 248; Marin Mincu, <span class="CharOverride-1">Un poet „nevăzut” de critică</span>, LCF, 2000, 42; Grigurcu, <span class="CharOverride-1">Poezie</span>, I, <span class="CharOverride-1">61–67</span>; <span class="CharOverride-1">Dicţ. analitic</span>, III, <span class="CharOverride-1">34–36</span>; Marian Victor Buciu, <span class="CharOverride-1">Eul empiric şi eul poetic</span>,<span class="CharOverride-1"> </span>CNT, 2003, 5; <span class="CharOverride-1">Confesiunea unui timid – poezia lui George Almosnino</span>, OC, 2009, 248 (grupaj special); Popa, <span class="CharOverride-1">Ist. lit.</span>, II, <span class="CharOverride-1">582–583.</span> &#9;<span class="semnatura-final" lang="en-US"> N.Br</span><span class="CharOverride-1">.</span></p>
			<p class="Heuristica_PRIMUL_Semnat"><span class="titlu-12">ALPHA</span>,<span class="CharOverride-2"> </span>revistă care a apărut la Târgu Mureş între 9 februarie şi decembrie 1990, director fiind Nicolae Băciuţ, iar redactor-şef Eugeniu Nistor. De la numărul 5, subtitlul iniţial, „Revistă pentru tineret editată de Societatea culturală «Romulus Guga»“, este înlocuit cu „Revistă independentă social-culturală” și tot de la acest număr figurează ca director de onoare Cornel Moraru, iar Eugeniu Nistor ca director. De la numărul 8 se revine la formula colectivului redacţional existent la cea dintâi apariţie. Articolul-program, intitulat <span class="CharOverride-1">Avertisment</span>, informează că cenaclul „Romulus Guga” a fost fondat în 1984 şi şi-a propus „descoperirea, formarea şi susţinerea tinerelor talente din judeţ”. Ca organ de presă al unei societăţi culturale formate imediat după evenimentele din decembrie 1989, publicaţia îşi deschide paginile în primul rând tinerilor poeţi, a căror creaţie este pusă sub semnul continuităţii şi al dialogului cu generaţiile deja afirmate. Sunt publicate însă poeme de Ştefan Aug. Doinaş, Mircea Dinescu, Romulus Guga, Ana Blandiana, Mircea Rădulescu, Ion Horea, rubrica „Tineri poeţi” nereuşind să impună vreun nume nou. Tulburările interetnice de la Târgu Mureş din martie 1990, declanşate, conform revistei, de interzicerea frecventării de către români a unei farmacii, prilejuiesc redactorilor reportaje vibrante, cum sunt cele din numărul 4, grupate sub genericul <span class="CharOverride-1">România plânge, Mureşu-i în sânge</span>, ori articolul de fond al numărului următor, <span class="CharOverride-1">Să ne închinăm la crucea de foc a adevărului</span>, în care evenimentele sunt analizate dintr-o perspectivă la fel de implicată. Al. Cistelecan redactează, la rubrica „Ce se aude, ce se vede, ce se citeşte”, o cronică a vieţii culturale locale; dau interviuri Doina Cornea şi Ioana Em. Petrescu. În mai multe numere succesive T.A. Enăchescu publică <span class="CharOverride-1">Amintirile unui refugiat</span>, în care este evocată cedarea Basarabiei în 1940. După un lung sejur american, Nicolae Băciuţ publică interviuri cu personalităţi ale vieţii politice de dincolo de ocean (Chuck Mc Cullagh şi George De Vault). Alţi colaboratori: D. Vatamaniuc, Ion Ţighiliu. &#9;<span class="semnatura-final" lang="en-US">I.I.</span></p>
			<p class="Heuristica-PRIMUL"><span class="titlu-12">ALTERESCU, Simion</span> (3.V.1921, Constanţa – 9.VIII.1995, Carmiel, Israel), teatrolog. Este fiul Clarei şi al lui Aron Ierusalim, mic comerciant. Studiile liceale le începe, în 1932, în oraşul natal şi le termină, în 1940, la Bucureşti, unde urmează, până în 1945, cursurile Facultăţii de Litere şi Filosofie. Încă înainte de absolvirea facultăţii va lucra mai întâi ca redactor la „România liberă” (1944–1946), apoi va fi secretar de redacţie la revista „Lumea” (1945–1946) şi la Radio România Liberă (1946–1947), redactor responsabil al revistei „Rampa” (1946–1948). Va fi inspector general în Ministerul Artelor, la Direcţia Generală a Teatrelor (1948–1951), prim-redactor la „Contemporanul” (1948–1952), profesor şi şef de catedră la Institutul de Teatru „I.L. Caragiale” (1949–1964), iar din 1951 cercetător ştiinţific la Institutul de Istoria Artei. Îşi ia doctoratul în istoria artei în 1971 cu teza <span class="CharOverride-1">Arta actorului în teatrul românesc din epoca modernă</span>. Debutează cu pagini de critică teatrală în 1944, în revista „Orizont”, al cărei redactor-şef era Saşa Pană, prefigurând, într-un fel, o activitate ce va fi pusă, aproape în întregime, în slujba teatrului. În 1952, cu prilejul sărbătoririi centenarului primei scene a ţării, scrie (în colaborare cu Florin Tornea) o instructivă monografie despre Teatrul Naţional „I.L. Caragiale”,<span class="CharOverride-1"> </span>apărută abia în 1955. Se numără printre cei care redactează lucrarea <span class="CharOverride-1">Teatrul în România după 23 August 1944</span> (1959). Contribuie, ca redactor responsabil, la elaborarea tratatului <span class="CharOverride-1">Istoria teatrului în România</span> (I–III, 1965–1973). În colaborare cu Ion Zamfirescu, a coordonat volumul <span class="CharOverride-1">Teatrul românesc contemporan. 1944–1974</span> (1975), pentru care a fost distins cu Premiul „I.L. Caragiale” al Academiei RSR. Din 1987 s-a stabilit în Israel. </p>
			<p class="Heuristica-BASE">Semnătura lui <span class="CharOverride-2">A.</span> a putut fi întâlnită de-a lungul anilor în „România literară”, „Contemporanul”. „Scânteia”, „Studii şi cercetări de istoria artei” ş.a., în paginile cărora criticul a susţinut cronica dramatică, arătându-se preocupat mai cu seamă de coloratura ideologică a textului, oarecum şi de valorile artistice intrinseci spectacolului de teatru. Rezultate notabile va înregistra, însă, ca istoric şi teoretician al teatrului. Cunoaşterea din interior a fenomenului îi va da prilejul de a-şi etala calităţile de cercetător bine informat, indiferent dacă îşi propune să recompună „biografia” unei instituţii reprezentative cum e Teatrul Naţional „I.L. Caragiale” sau dacă are în vedere, colaborând la tratate academice, anumite momente şi personalităţi semnificative pentru istoria artei noastre scenice. Preocupat de mutaţiile survenite în teatrul şi în cultura românească, se va opri asupra unor noi dimensiuni ale spectacolului, într-un studiu eliberat, în bună parte, de rigidităţile dogmatice ale începutului, intitulat <span class="CharOverride-1">Modalităţi de expresie în arta actorului contemporan</span>. Lucrarea care îl defineşte, până la urmă, cel mai bine ca teatrolog se înscrie în prelungirea unor atari preocupări: <span class="CharOverride-1">Actorul şi vârstele teatrului românesc</span> (1980), care îşi propune să fie „o sinteză” a principalelor momente din istoria spectacolului de teatru, privite din perspectiva „evoluţiei artei actoriceşti”. Accentul cade nu atât pe ilustrarea unor generaţii de actori, cât mai ales pe tipologia unor modalităţi artistice interpretative cu propensiune spre modernitate. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Teatrul Naţional „I.L. Caragiale”</span> <span class="CharOverride-1">1852–1952</span> (în colaborare cu Florin Tornea), pref. G. Oprescu, Bucureşti, 1955; <span class="CharOverride-1">Teatrul românesc contemporan. 1944–1974</span> (coordonator în colaborare cu Ion Zamfirescu), Bucureşti, 1975; <span class="CharOverride-1">Actorul şi vârstele teatrului românesc</span>, Bucureşti, 1980; <span class="CharOverride-1">An Abridged History of Romanian Theatre</span> (în colaborare cu I. Cazaban, Anca Costa-Foru ş.a.), Bucureşti, 1983. <span class="CharOverride-2">Ediţii:</span> I.L. Caragiale, <span class="CharOverride-1">Despre teatru</span>, pref. edit., Bucureşti, 1957; Al. Kiriţescu, <span class="CharOverride-1">Teatru</span>, introd. edit., Bucureşti, 1970. <span class="CharOverride-2">Traduceri:</span> Anatoli Surov, <span class="CharOverride-1">Cale liberă</span>, Bucureşti, 1949 (în colaborare cu Mihail Lazăr); T. Trifonova, <span class="CharOverride-1">I. Ehrenburg</span>, Bucureşti, 1954 (în colaborare cu Petre Solomon); Boris Bednîi, <span class="CharOverride-1">Fetele</span>, Bucureşti, 1963 (în colaborare cu Tudor Ţopa). </p>
			<p class="Heuristica___m_RPR"><span class="CharOverride-2">Repere bibliografice:</span> C. Isac, <span class="CharOverride-1">„Actorul şi vârstele teatrului românesc”</span>, TTR, 1980, 11; Ileana Berlogea, <span class="CharOverride-1">„Actorul şi vârstele teatrului românesc”</span>, RL, 1980, 32; Stelian Vasilescu,<span class="CharOverride-1"> „Actorul şi vârstele teatrului românesc”</span>, O, 1980, 46; Mirodan, <span class="CharOverride-1">Dicţionar</span>, I, <span class="CharOverride-1">42</span>; <span class="CharOverride-1">Dicţ. scriit. rom., </span>I, <span class="CharOverride-1">61–62</span>; Teodor Tihan, <span class="CharOverride-1">Simion Alterescu, </span>ST, 2001, 2; Manolescu, <span class="CharOverride-1">Enciclopedia</span>,<span class="CharOverride-1"> 38–39</span>. &#9;<span class="semnatura-final" lang="en-US">T.T.</span></p>
			<p class="Heuristica_PRIMUL_Semnat"><span class="titlu-12">ALTITUDINI</span>, revistă editată la București, lunar, din martie 2006 până în august 2009. Director editorial: Ion Bogdan Lefter; redactor-şef: Valentin Protopopescu; coordonatoare arte: Mihaela Michailov. La începutul lui 2009 ritmul lunar face loc numerelor duble și în cele din urmă triple; la mijlocul lui 2007 revista își micșorase formatul, renunțând de asemenea la numărul fix de 48 de pagini distribuite în trei fascicule; deși revista încetează să apară după numărul 40–42 pe iunie–august 2009, directorul revistei consideră aceasta o simplă întrerupere, anunțându-și în mai multe rânduri intenția de a relua publicația. În grafia titlului litera „l” este marcată astfel încât să facă posibil un joc de cuvinte între „atitudini” și „altitudini”. În articolul program semnat de Ion Bogdan Lefter sunt definite câteva idei urmărite de această „revistă de cultură liberală”:  „Operăm cu un concept larg de cultură, în care, alături de artele «tradiţionale», intră şi politicul, ideile («ideologicul»), mentalităţile, evoluţiile de ansamblu ale spaţiului social. Subtitlul <span class="CharOverride-1">aLtitudinilor </span>asta vrea să spună: <span class="CharOverride-1">Cultură &amp; societate</span>. […] Ne vom ocupa sistematic de căutările novatoare, de experimente, de creativitatea nonconformistă, deschisă către noi soluţii, noi retorici, noi «medii» şi «suporturi», inclusiv electronice şi virtuale, până la formele de «ultim răcnet» ale «culturii străzii», ale «culturii urbane» […]. Încercăm să construim un spațiu de exprimare deschis, pluralist, eminamente liberal (în sensul general, filosofic al cuvântului), ostil doar extremismelor, autoritarismului, radicalismelor comunizante sau conservatoare, naționaliste, fundamentaliste, aroganțelor și agresivităților de mentalitate și de limbaj. Ne propunem să luăm […] <span class="CharOverride-1">atitudine</span>, și anume la <span class="CharOverride-1">altitudine</span>, intelectualmente și moralmente vorbind”. <span class="CharOverride-2">A.</span> continuă de facto programul proeuropean, corect politic, postmodern ilustrat deja de I.B. Lefter la revistele „Contrapunct” și „Observator cultural”. Au rubrici Mircea Horia Simionescu („AltfelAltundeAltcum”), Viorel Marineasa și Daniel Vighi („Stereo-dictando”), Ana Maria Sandu („Urban”), Gruia Dragomir („Dr. Gonzo”). Un punct forte sunt anchetele: <span class="CharOverride-1">Diagnostic de țară. România înaintea intrării în Uniunea Europeană</span> (răspund Liviu Antonesei, Magda Cârneci, Andrei Corbea, Adrian-Paul Iliescu, Mihaela Miroiu ș.a.), <span class="CharOverride-1">„Păcatele tinereților”: intelectualii și extremismele secolului XX</span> (Paul Cernat, Adrian Cioroianu, Mihai Dinu Gheorghiu, Sorin Adam Matei, Geo Șerban ș.a.), <span class="CharOverride-1">Comunism și literatură</span> (Valentin Protopopescu despre „mitizarea oficială a lui Mihail Sadoveanu”, un interviu inedit cu Eugen Barbu), <span class="CharOverride-1">Vacanțele artiștilor</span>, <span class="CharOverride-1">Din istoria celui de-al Doilea Război Mondial </span>(Mihai Dinu Gheorghiu despre <span class="CharOverride-1">Kaputt </span>de Curzio Malaparte, William Totok despre Günter Grass), <span class="CharOverride-1">Gânduri la intrarea României în Uniunea Europeană</span>, <span class="CharOverride-1">Gheorghe Crăciun</span>, <span class="CharOverride-1">Cazul Roșia Montană</span>. Penultimul număr (37–39/2009) este dedicat în mare parte lucrării <span class="CharOverride-1">Istoria critică a literaturii române</span> de Nicolae Manolescu (participă la discuție Livius Ciocârlie, Mihaela Ursa, Iulian Boldea, Gheorghe Grigurcu, Florin Mihăilescu, Ioana Pârvulescu, Doris Mironescu, Gheorghe Perian ș.a.). Alt număr special: <span class="CharOverride-1">Brandul România</span> (15–16/2007).<span class="CharOverride-1"> </span>Semnează cronici Mihai Dragolea, Ștefan Firică, Codrin Liviu Cuțitaru, Ion Buzera ș.a. Eseuri de mari dimensiuni oferă Mircea Anghelescu, <span class="CharOverride-1">Istoria politică a literaturii</span>, Cristian Moraru (<span class="CharOverride-1">Între „rețea” și „nișă”: două paradigme culturale, două opțiuni</span>, <span class="CharOverride-1">Literatura română dincolo de națiune. Cărtărescu, europenism, cosmopolitism</span>, <span class="CharOverride-1">Față în față: etica, la limită</span>), Dan Gulea (<span class="CharOverride-1">Romanul polițist românesc</span>). Gabriel Andreescu atacă teme ținând de drepturile omului, de agenda corectitudinii politice sau pur și simplu de igiena spațiului public (<span class="CharOverride-1">Dimensiunea culturală a cazului Bivolaru</span>, <span class="CharOverride-1">Responsabilitățile Comisiei prezidențiale pentru analiza dictaturii comuniste în România</span>). Michael Shafir sau Liviu Rotman (<span class="CharOverride-1">O prioritate: delimitarea față de radicalism</span>) combat resurecția extremismului de dreapta sub forma neolegionarismului și nu numai. Oana Băluță abordează de pe poziții feministe teme din arealul discriminării de gen sau al sechelelor patriarhale (<span class="CharOverride-1">Vârsta minimă de căsătorie: 18 ani. Modernitate și tradiționalism în dezbaterea politică românească</span>). Valentin Protopopescu întreține temperatura polemică a publicației sărind bunăoară în apărarea lui Ion Ianoși, atacat de Mircea Mihăieș. Un interes aparte este acordat noilor medii electronice, domeniu în care Cristi Neagoe scrie competent despre pionieratul bloggingului în România. Apar interviuri realizate de George Arion cu Victor Rebengiuc și Constantin Bălăceanu-Stolnici, de Ovidiu Pecican cu Victor Neumann. O pondere deosebită au artele performative, în genere piața de artă din România găsindu-și în revistă un partener atent. Din numărul 5/2006 <span class="CharOverride-2">A.</span> conține suplimentul „DANSemnal”, realizat cu sprijinul Centrului Național al Dansului București. &#9;<span class="semnatura-final" lang="en-US">M.I.</span></p>
			<p class="Heuristica_PRIMUL_Semnat"><span class="titlu-12">ALTIŢE ŞI BIBILURI</span>, revistă apărută la Bucureşti, lunar, din ianuarie 1893 până în martie 1894. Scriitoarea Smaranda Andronescu (Gârbea) cunoscută – sub pseudonimul Smara – pentru ideile ei feministe, a fost directoarea aceastei publicaţii de „litere–ştiinţe–arte”, la care au colaborat cu epigrame și versuri Cornelia din Moldova (<span class="CharOverride-1">Contrast, Prin foc și apă</span>), Elena Hübsch, Ana Ciupagea, Constanţa Dim. Barzan (<span class="CharOverride-1">Triolete</span>), Ecaterina V. Eleuterescu, Sofia Candiano, Al. Obedenaru (<span class="CharOverride-1">Lira</span>) ş.a. Câteva nuvele şi schiţe dau Olimpia Botez, Elena Hübsch, autoare şi a unor „cugetări” (<span class="CharOverride-1">Din cugetările unei oltence</span>), şi Paulina Genuneanu. Mihail Polizu-Micşuneşti publică fragmente din piesa <span class="CharOverride-1">Lăcrămioare</span>, iar Maria D. Ghika figurează cu o imitație în franceză (<span class="CharOverride-1">La Jolie des montagnes</span>) după V. Alecsandri. &#9;<span class="semnatura-final" lang="en-US">R.Z.</span></p>
			<div class="_idGenObjectLayout-1">
				<div id="_idContainer046">
					<div id="_idContainer043" class="_idGenObjectStyleOverride-1">
						<p class="Titlu-Nume-H"><span class="titlu-12">ALUI GHEORGHE, Adrian</span> </p>
						<p class="Titlu-mic-DATE">(6.VII.1958, Topoliţa–Grumăzeşti, j. Neamţ), poet, prozator.</p>
					</div>
					<div id="_idContainer045" class="_idGenObjectStyleOverride-1">
						<div id="_idContainer044" class="_idGenObjectStyleOverride-1">
							<img class="_idGenObjectAttribute-1" src="03_p96-209_AiAl-web-resources/image/ALUI_GHEeORGHE_ADRIAN.png" alt="" />
						</div>
					</div>
				</div>
			</div>
			<p class="Heuristica-PRIMUL">Este fiul Mariei (n. Silea) şi al lui Constantin Alui Gheorghe, funcţionar agricol. După ce învaţă la Liceul „Calistrat Hogaş” din Piatra Neamţ (1977–1982), va urma Facultatea de Filologie, secţia română–limbi clasice, a Universităţii „Al. I. Cuza” din Iaşi (1983–1987). Este doctor în filologie din 2004, cu teza <span class="CharOverride-1">Tinereţe fără bătrâneţe şi sentimentul tragic al timpului</span>. A practicat meseriile de operator chimist (1976–1978), miner în Valea Jiului (1979–1980), profesor (1982–1989), a fost ulterior ziarist (1990), consilier cultural (1991–1992), director al Com&#173;plexului Muzeal Neamţ (1992–1994), director al Direcţiei pentru Cultură a Judeţului Neamţ (din 1996, cu mici întreruperi, până în prezent), profesor asociat la Facultatea de Muzică din Piatra Neamţ, filială a Academiei de Muzică „Gheorghe Dima” din Cluj-Napoca (din 2005). A fost ales deputat de Neamţ în legislatura 2004–2008. Debutează cu un grupaj de poeme în revista „Cronica” (1974) şi editorial cu volumul <span class="CharOverride-1">Ceremonii insidioase</span> (1985). Este membru al PEN-Clubului din România. A fost dis&#173;tins cu Premiul Uniunii Scriitorilor (2001), cu Ordinul Meritul Cul&#173;tural în grad de Cavaler (2004) etc.<span class="CharOverride-2"> </span></p>
			<p class="Heuristica-BASE">Prima carte a lui <span class="CharOverride-2">A.</span>,<span class="CharOverride-2"> </span><span class="CharOverride-1">Ceremonii insidioase</span>, se află sub auspiciile poeticii lui Aurel Dumitraşcu, a cărui influenţă se discerne, mai disipată, şi în următoarele două volume, <span class="CharOverride-1">Poeme</span> <span class="CharOverride-1">în alb-negru</span> (1987) şi <span class="CharOverride-1">Intimitatea absenţei</span> (1992). După anii ’90 autorul ia distanţă faţă de modelul său de tinereţe, deplasându-se înspre o poetică tot mai exaltată, diferită ca ton de poetica nouăzecistă. Poemele din primele volume, mai strunite, cenzurate de luciditate, se remarcă prin calităţi ulterior pierdute sau chestionabile, precum coerenţa, unitatea stilistică şi de ton, lipsa stridenţei, a retorismului: „Cu fruntea pe carapacea broaştei ţestoase/ Ahile visează/ peştii lună sărind pe corabie/ luminând (ca-n palmă) zarurile/ dar dimineaţa clipele moi se furişează/ prin ungherele cărnii/ „aproape ca dragostea”/ cerneluri grele de cuvinte rămân/ în locurile unde au fost stele/ numai pentru atât şi tot merită/ amânată eternitatea/ tot trebuie răsturnată carapacea asta...” (<span class="CharOverride-1">Coşul</span> <span class="CharOverride-1">cu</span> <span class="CharOverride-1">capete, IV</span>). Retorismul, de nuanţă livresc-ironică, este bine temperat acum, discursiv în gen optzecist, poemele au ritm, imagini proaspete, cultivând o nonşalanţă care brusc devine serioasă, transformându-se în metaforism abrupt, de coloratură romantică: „Ah, bună dimineaţa. ah, groapă/ plină de importanţă. vânătăile ies/ serioase în lume. au viaţa lor proprie/ mult lăudată de occiput şi de/ cangrena verzuie.// mă opresc. Mă închin vârfului de ac./ mă opresc. Sub carnea mea e un spaţiu/ pur pe care din greşeală l-am umplut/ cu oase. Trupul e o marotă.// odată cu salutul aruncat zeului/ acesta se deslipeşte de pe cer ca un abţibild/ [...]/ pe spatele meu o floare de măceş/ din naştere încă mai înfloreşte/ în fiecare dimineaţă/ de dragul de a înflori” (<span class="CharOverride-1">Bună dimineaţa</span>, în <span class="CharOverride-1">Cântece de îngropat pe cei vii</span>, 1993). Retorismul de factură romantică se exacerbează treptat. Poetul suferă de o sinceritate funciară, pe care ştie să o disciplineze la început şi pentru care caută mereu o formă de exprimare, fără a găsi însă formula echilibrului perfect, iar dacă retorismul aduce a inautenticitate, de vină este lipsa măsurii. Mai ales sub presiunea noilor modele, neorealiste, mizerabiliste, autenticiste etc., discursul lui <span class="CharOverride-2">A. </span>devine tot mai amalgamat, autorul încercând stiluri, poze, registre diferite, uneori incompatibile, în acelaşi poem. Uneori forţat, alteori exaltat, uneori sec, alteori dezlânat, cu insule de poezie bine calibrate, metafore pregnante, versuri tăioase înconjurate de un sol liric eteroclit, magmatic, mai întotdeauna scuturat sau pândit de seisme stilistice, <span class="CharOverride-2">A.</span> rămâne un poet insolit, pentru care poezia e urlet, gestică uriaşă, o sinceritate-singurătate prea zgomotoasă, de romantic neadaptat la real: „eu urlu urlu/ <span class="CharOverride-1">ah toate rufele au pornit spre sud/ s-arate calea stârcilor albaştri</span>// eu urlu urlu// poeţii înşişi îmi citesc poezii poezii/ eu urlu urlu//sunt purtat din casă în casă/ urletul meu să-l audă gângavii/ să vorbească/ şchiopii să meargă/ orbii să vadă/ poezia mi-a dat putere să urlu/ poezia mi-a făcut unghiile să crească/ cu tot cu braţe cu tot cu carne cu tot cu oase// dar vi s-a întâmplat vreodată să credeţi/ că numai singurătatea e iubire?// eu am urlat de singurătate şi urletul meu/ a smuls două stele/ din cuiburile lor” (<span class="CharOverride-1">Animalul</span>,<span class="CharOverride-1"> </span>în<span class="CharOverride-1"> Gloria milei</span>, 2003). Notabilă este la <span class="CharOverride-2">A. </span>şi activitatea de editor al scrierilor lui Aurel Dumitraşcu, de la jurnal (<span class="CharOverride-1">Carnete maro</span>, I–II,<span class="CharOverride-1"> </span>2001–2003) la antologia incluzând inedite <span class="CharOverride-1">Cine</span> <span class="CharOverride-1">merge</span> în <span class="CharOverride-1">paradis</span> (2011) sau la emoţionantul epistolar <span class="CharOverride-1">Frig</span>, publicat în 2008, unde schimbul de scrisori dintre cei doi poeţi acoperă perioada 1978–1990, fiind un document emoţionant, netrucat, al unei veritabile prietenii, dar şi documentul netrucat al unei epoci de îngheţ ideologic şi nu numai. Epistolarul, foarte bine primit de critică, se caracterizează prin autenticitate, dincolo de calitatea, uneori excepţională, a scriiturii diaristice. Meritul editorului-prieten este de a nu se fi cruţat pe sine, nici atunci când se arată în ipostaze mai puţin măgulitoare, de a nu fi cenzurat paginile care vorbesc despre ezitări, curaj, laşităţi, mici compromisuri, melancolie, neputinţă şi revoltă. Impresionante sunt directeţea şi onestitatea relaţiilor dintre cei doi prieteni-poeţi, atât de diferiţi de altfel, mergând uneori până la o brutală tandreţe, ceea ce se traduce într-un text cu o încărcătură existenţială aproape palpabilă, cartea fiind atât un roman epistolar, cât şi o dublă autobiografie. Aspectul tematic preferat de scriitorul de atitudine civică <span class="CharOverride-2">A. </span>– <span class="CharOverride-1">Titanic şvaiţer</span> (1997), <span class="CharOverride-1">România pe înţelesul tuturor</span> (2003), <span class="CharOverride-1">Ce rost are să trăieşti în România tranziţiei? </span>(2004) includ o publicistică ferventă – în desfăşurarea insolită a naraţiunilor din volumele <span class="CharOverride-1">Goliath</span> (1999) şi <span class="CharOverride-1">Bătrânul şi Marta</span><span class="CharOverride-2"> </span>(2002) este sesizarea conflictului dintre realitate şi iluzie, supravieţuirea acesteia din urmă devenind condiţie de existenţă într-o lume opresantă. Deşi în „reverii” există un firesc al bizarului, în ele nu se insinuează elemente de poetică fantastică, înţelesurile stranii, simbolice fiind vătuite cu aspecte familiare. Apar, desigur, situaţii deliberat absurde, dar fantazarea este mai mult static-contemplativă decât inventivă. Pornind de la premisa că mitul constituie substratul comun al basmului şi al poeziei, <span class="CharOverride-2">A.</span> demonstrează în eseul <span class="CharOverride-1">Tinereţe fără bătrâneţe şi sentimentul tragic al timpului </span>(2004) că dimensiunea mitică este de regăsit prin căutarea secretului tinereţii fără bătrâneţe, aşa cum componenta religioasă se regăseşte în tentaţia trăirii unei vieţi fără de moarte. Coordonata mitică ţine de încercarea de înţelegere a menirii fiinţei umane după ce a fost aruncată în lume, de accesul ei la dimensiunile spaţio-temporale originare. Or, Făt-Frumos – în care autorul vede o figură hamletiană – ţine să răscumpere aceste insuficienţe ale vremelnicilor pământeni prin forţarea limitelor. El acţionează într-un timp abstras curgerii fireşti, mitificat printr-o relativizare în raport cu cele două tărâmuri, rămânând un <span class="CharOverride-1">puer aeternus</span>. Fire poetică expansivă, <span class="CharOverride-2">A.</span> pune mult în acest eseu (ca şi în proza sa) din chestionările sale asupra rosturilor fiinţei umane, asupra eternelor dileme legate de viaţă şi moarte.</p>
			<p class="Heuristica___mici"><span class="CharOverride-2">SCRIERI</span><span class="CharOverride-3">:</span><span class="CharOverride-1"> Ceremonii insidioase, </span>Iaşi, 1985; <span class="CharOverride-1">Poeme în alb-negru</span>, Iaşi, 1987; <span class="CharOverride-1">Intimitatea absenţei</span>, Piatra Neamţ, 1992; <span class="CharOverride-1">Cântece de îngropat pe cei vii</span>, Piatra Neamţ, 1993; <span class="CharOverride-1">Fratele meu, străinul</span>, Iaşi, 1995; <span class="CharOverride-1">Titanic şvaiţer</span>, Iaşi, 1997; <span class="CharOverride-1">Supravieţuitorul şi alte poeme</span>, Botoşani, 1997; <span class="CharOverride-1">Complicitate</span>, Bucureşti, 1998; <span class="CharOverride-1">Goliath</span>, Bucureşti, 1999; <span class="CharOverride-1">Îngerul căzut</span>, Iaşi, 2001; <span class="CharOverride-1">Autoexecuţia</span>, Iaşi, 2002; <span class="CharOverride-1">Bătrânul şi Marta</span>, Iaşi, 2002; <span class="CharOverride-1">Gloria milei</span>, Bucureşti, 2003; <span class="CharOverride-1">România pe înţelesul tuturor</span>, Piatra Neamţ, 2003; <span class="CharOverride-1">Ce rost are să trăieşti în România tranziţiei?</span>, Bucureşti, 2004; <span class="CharOverride-1">Podul</span>, Botoşani, 2004; <span class="CharOverride-1">Tinereţe fără bătrâneţe şi sentimentul tragic al timpului</span>, pref. Petru Ursache, postfaţă Mircea A. Diaconu, Piatra Neamţ, 2004; <span class="CharOverride-1">Părintele Iustin Pârvu şi morala unei vieţi câştigate</span>, Piatra Neamţ, 2005; <span class="CharOverride-1">Cu părintele Iustin Pârvu despre moarte, jertfă şi iubire</span>, Piatra Neamţ, 2006; <span class="CharOverride-1">Poezii alese</span>, îngr. Vasile Spiridon, pref. Al. Cistelecan, Piatra Neamţ, 2006; <span class="CharOverride-1">Părintele Iustin Pârvu: daruri duhovniceşti</span>, Piatra Neamţ, 2007; <span class="CharOverride-1">O dramă la vânătoare</span>, îngr. Vasile Spiridon, pref. Al. Cistelecan, Bucureşti, 2008; <span class="CharOverride-1">Frig</span> (în colaborare cu Aurel Dumitraşcu), Piatra Neamţ, 2008; <span class="CharOverride-1">Iadul etic, iadul estetic</span>, Iaşi, 2008; <span class="CharOverride-1">Părintele Iustin Pârvu: o misiune românească şi creştină</span>, Piatra Neamţ, 2008; <span class="CharOverride-1">Paznicul ploii</span>, Cluj-Napoca, 2010; <span class="CharOverride-1">Cucuta</span>, pref. Mircea A. Diaconu, Iaşi, 2011; <span class="CharOverride-1">Contribuţii la estetica umbrei</span>, Bucureşti, 2012.</p>
			<p class="Heuristica___m_RPR"><span class="CharOverride-2">Repere bibliografice:</span> Constanţa Buzea, <span class="CharOverride-1">Ceremonii lirice</span>, AFT, 1986, 7; Ioana Bot, <span class="CharOverride-1">Poezia şi textul</span>, TR, 1988, 7; Ţeposu, <span class="CharOverride-1">Istoria</span>, <span class="CharOverride-1">93</span>; Andreea Deciu, <span class="CharOverride-1">Un autoportret foarte sincer</span>, RL, 1994, 5; Vasile Spiridon, <span class="CharOverride-1">Între</span><span class="CharOverride-3"> </span><span class="CharOverride-1">două utopii</span>, PSS, 2000, 8–9; Grigurcu, <span class="CharOverride-1">Poezie</span>, I, <span class="CharOverride-1">500–503</span>; Manolescu,<span class="CharOverride-1"> Lista</span>, I, <span class="CharOverride-1">413–415</span>; Vasile, <span class="CharOverride-1">Poezia</span>, <span class="CharOverride-1">196–199</span>; Holban, <span class="CharOverride-1">Portrete</span>, I, <span class="CharOverride-1">117–120</span>;<span class="CharOverride-2"> </span>Ştefania Mincu, <span class="CharOverride-1">Despre starea poeziei</span>, Constanţa, 2003, <span class="CharOverride-1">178–182</span>; Ulici, <span class="CharOverride-1">Prima verba</span>, IV, <span class="CharOverride-1">79–81</span>;<span class="CharOverride-1"> </span>Dumitru Chioaru, <span class="CharOverride-1">Developări în perspectivă</span>, Bucureşti, 2004, <span class="CharOverride-1">19–23</span>;<span class="CharOverride-1"> </span>Marin Mincu, <span class="CharOverride-1">Fărâme critice</span>,<span class="CharOverride-2"> </span>Constanţa, 2005, <span class="CharOverride-1">32–35</span>; Cistelecan, <span class="CharOverride-1">Al doilea top</span>, <span class="CharOverride-1">67–70</span>;<span class="CharOverride-2"> </span>Mircea A. Diaconu, <span class="CharOverride-1">Atelierele poeziei</span>, Bucureşti, 2005, <span class="CharOverride-1">151–156</span>;<span class="CharOverride-2"> </span>George Vulturescu, <span class="CharOverride-1">Cronicar pe frontiera Poesis</span>, Iaşi, 2005, <span class="CharOverride-1">119 –123</span>;<span class="CharOverride-2"> </span>Nicolae Oprea, <span class="CharOverride-1">Nopţile de insomnie</span>, Piteşti, 2005, <span class="CharOverride-1">83–85</span>, <span class="CharOverride-1">181–184</span>;<span class="CharOverride-2"> </span>Holban, <span class="CharOverride-1">Ist. lit.</span>, I, <span class="CharOverride-1">277–280</span>; Manolescu, <span class="CharOverride-1">Istoria</span>, <span class="CharOverride-1">1352–1354</span>; Nicolae Coande, <span class="CharOverride-1">Adrian Alui Gheorghe, poetul de la poarta dinspre nord</span>, CLT, 2010, 9; Borbély, <span class="CharOverride-1">Existenţa</span>, <span class="CharOverride-1">262–269</span>. &#9;<span class="semnatura-final" lang="en-US">R.D., V.S. </span></p>
		</div>
		<div class="_idGenObjectLayout-1">
			<div id="_idContainer048" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/AichelburgsHolfVon.jpg" alt="" />
			</div>
		</div>
		<div id="_idContainer049" class="Basic-Text-Frame">
			<p class="Legenda_BUN">Desen de Horst Zay</p>
		</div>
		<div id="_idContainer050" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Aichelburg</span></p>
		</div>
		<div id="_idContainer051" class="Basic-Text-Frame">
			<p class="Basic-Paragraph"><span class="CharOverride-1">Ailenei</span></p>
		</div>
		<div id="_idContainer052" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alarma</span></p>
		</div>
		<div id="_idContainer053" class="Basic-Text-Frame">
			<p class="Basic-Paragraph"><span class="CharOverride-1">Alăuta</span></p>
		</div>
		<div class="_idGenObjectLayout-1">
			<div id="_idContainer054" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/alautda.jpg" alt="" />
			</div>
		</div>
		<div id="_idContainer055" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Albala</span></p>
		</div>
		<div id="_idContainer056" class="Basic-Text-Frame">
			<p class="Basic-Paragraph"><span class="CharOverride-1">Albala</span></p>
		</div>
		<div class="_idGenObjectLayout-1">
			<div id="_idContainer057" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/13_cassian_albala_dumitrescsu.jpg" alt="" />
			</div>
		</div>
		<div id="_idContainer058" class="Basic-Text-Frame">
			<p class="Legenda_BUN">Nina Cassian, Radu Albala şi Geo Dumitrescu</p>
		</div>
		<div id="_idContainer059" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Albani</span></p>
		</div>
		<div id="_idContainer060" class="Basic-Text-Frame">
			<p class="Basic-Paragraph"><span class="CharOverride-1">Albatros</span></p>
		</div>
		<div id="_idContainer061" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Albatros</span></p>
		</div>
		<div id="_idContainer062" class="Basic-Text-Frame">
			<p class="Basic-Paragraph"><span class="CharOverride-1">Albina</span></p>
		</div>
		<div id="_idContainer063" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Albina</span></p>
		</div>
		<div id="_idContainer064" class="Basic-Text-Frame">
			<p class="Basic-Paragraph"><span class="CharOverride-1">Albina</span></p>
		</div>
		<div class="_idGenObjectLayout-1">
			<div id="_idContainer065" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/AlbinaRomaneadsca.jpg" alt="" />
			</div>
		</div>
		<div id="_idContainer066" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Albina</span></p>
		</div>
		<div id="_idContainer067" class="Basic-Text-Frame">
			<p class="Basic-Paragraph"><span class="CharOverride-1">Albine</span></p>
		</div>
		<div id="_idContainer068" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Albu</span></p>
		</div>
		<div id="_idContainer069" class="Basic-Text-Frame">
			<p class="Basic-Paragraph"><span class="CharOverride-1">Albu</span></p>
		</div>
		<div id="_idContainer070" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Albu</span></p>
		</div>
		<div id="_idContainer071" class="Basic-Text-Frame">
			<p class="Basic-Paragraph"><span class="CharOverride-1">Albu</span></p>
		</div>
		<div id="_idContainer072" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Album</span></p>
		</div>
		<div id="_idContainer073" class="Basic-Text-Frame">
			<p class="Basic-Paragraph"><span class="CharOverride-1">Albumul</span></p>
		</div>
		<div id="_idContainer074" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Aldulescu</span></p>
		</div>
		<div id="_idContainer075" class="Basic-Text-Frame">
			<p class="Basic-Paragraph"><span class="CharOverride-1">Aldulescu</span></p>
		</div>
		<div id="_idContainer076" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Aldulescu</span></p>
		</div>
		<div id="_idContainer077" class="Basic-Text-Frame">
			<p class="Basic-Paragraph"><span class="CharOverride-1">Alecsandri</span></p>
		</div>
		<div id="_idContainer078" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alecsandri</span></p>
		</div>
		<div class="_idGenObjectLayout-1">
			<div id="_idContainer079" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/Alecsandri_casa_Mircestdi.jpg" alt="" />
			</div>
		</div>
		<div id="_idContainer080" class="_idGenObjectStyleOverride-1">
			<p class="Legenda_BUN">Casa de la Mircești</p>
		</div>
		<div id="_idContainer081" class="Basic-Text-Frame">
			<p class="Basic-Paragraph"><span class="CharOverride-1">Alecsandri</span></p>
		</div>
		<div id="_idContainer082" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alecsandri</span></p>
		</div>
		<div class="_idGenObjectLayout-1">
			<div id="_idContainer083" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/alecsansdri3.jpg" alt="" />
			</div>
		</div>
		<div id="_idContainer084" class="Basic-Text-Frame">
			<p class="Basic-Paragraph"><span class="CharOverride-1">Alecsandri</span></p>
		</div>
		<div class="_idGenObjectLayout-1">
			<div id="_idContainer085" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/alecsandri,_vasile_re.png" alt="" />
			</div>
		</div>
		<div class="_idGenObjectLayout-1">
			<div id="_idContainer086" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/alecsandri,_vasile_re1.png" alt="" />
			</div>
		</div>
		<div id="_idContainer087" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alecsandri</span></p>
		</div>
		<div id="_idContainer088" class="Basic-Text-Frame">
			<p class="Basic-Paragraph"><span class="CharOverride-1">Alecsandri</span></p>
		</div>
		<div class="_idGenObjectLayout-1">
			<div id="_idContainer089" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/alecsandri,_vasile_re2.png" alt="" />
			</div>
		</div>
		<div class="_idGenObjectLayout-1">
			<div id="_idContainer090" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/alecsandri,_vasile_re3.png" alt="" />
			</div>
		</div>
		<div id="_idContainer091" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alecsandri</span></p>
		</div>
		<div id="_idContainer092" class="Basic-Text-Frame">
			<p class="Basic-Paragraph"><span class="CharOverride-1">Alecsandri</span></p>
		</div>
		<div class="_idGenObjectLayout-1">
			<div id="_idContainer093" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/alecsandri,_vasile_re4.png" alt="" />
			</div>
		</div>
		<div class="_idGenObjectLayout-1">
			<div id="_idContainer094" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/alecsandri,_vasile_re5.png" alt="" />
			</div>
		</div>
		<div id="_idContainer095" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alecsandri</span></p>
		</div>
		<div id="_idContainer096" class="Basic-Text-Frame">
			<p class="Basic-Paragraph"><span class="CharOverride-1">Alecsandri</span></p>
		</div>
		<div id="_idContainer097" class="Basic-Text-Frame">
			<p class="Legenda_BUN">Teatrul Mare de la Copou, Iași</p>
		</div>
		<div class="_idGenObjectLayout-1">
			<div id="_idContainer098" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/Alecsadspou.jpg" alt="" />
			</div>
		</div>
		<div id="_idContainer099" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alecsandri</span></p>
		</div>
		<div class="_idGenObjectLayout-1">
			<div id="_idContainer100" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/1d427.jpg" alt="" />
			</div>
		</div>
		<div id="_idContainer101" class="Basic-Text-Frame">
			<p class="Legenda_BUN">Despot-Vodă interpretat de C. Nottara</p>
		</div>
		<div id="_idContainer102" class="Basic-Text-Frame">
			<p class="Basic-Paragraph"><span class="CharOverride-1">Alecsandri</span></p>
		</div>
		<div class="_idGenObjectLayout-1">
			<div id="_idContainer103" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/ds982.jpg" alt="" />
			</div>
		</div>
		<div id="_idContainer104" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alecsandri</span></p>
		</div>
		<div id="_idContainer105" class="Basic-Text-Frame">
			<p class="Basic-Paragraph"><span class="CharOverride-1">Alecu</span></p>
		</div>
		<div id="_idContainer106" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alergătorul</span></p>
		</div>
		<div id="_idContainer107" class="Basic-Text-Frame">
			<p class="Basic-Paragraph"><span class="CharOverride-1">Alexandrescu</span></p>
		</div>
		<div id="_idContainer108" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alexandrescu</span></p>
		</div>
		<div class="_idGenObjectLayout-1">
			<div id="_idContainer109" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/alexandresdcu.poezii.jpg" alt="" />
			</div>
		</div>
		<div id="_idContainer110" class="Basic-Text-Frame">
			<p class="Basic-Paragraph"><span class="CharOverride-1">Alexandrescu</span></p>
		</div>
		<div class="_idGenObjectLayout-1">
			<div id="_idContainer111" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/alexandrescu,_grigore_re.png" alt="" />
			</div>
		</div>
		<div class="_idGenObjectLayout-1">
			<div id="_idContainer112" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/alexandrescu,_grigore_re1.png" alt="" />
			</div>
		</div>
		<div id="_idContainer113" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alexandrescu</span></p>
		</div>
		<div id="_idContainer114" class="Basic-Text-Frame">
			<p class="Basic-Paragraph"><span class="CharOverride-1">Alexandrescu</span></p>
		</div>
		<div class="_idGenObjectLayout-1">
			<div id="_idContainer115" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/alexandrescu,_grigore_re2.png" alt="" />
			</div>
		</div>
		<div id="_idContainer116" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alexandrescu</span></p>
		</div>
		<div class="_idGenObjectLayout-1">
			<div id="_idContainer117" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/alexandredsr..jpg" alt="" />
			</div>
		</div>
		<div id="_idContainer118" class="Basic-Text-Frame">
			<p class="Basic-Paragraph"><span class="CharOverride-1">Alexandrescu</span></p>
		</div>
		<div id="_idContainer119" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alexandrescu</span></p>
		</div>
		<div id="_idContainer120" class="Basic-Text-Frame">
			<p class="Basic-Paragraph"><span class="CharOverride-1">Alexandrescu</span></p>
		</div>
		<div id="_idContainer121" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alexandrescu</span></p>
		</div>
		<div id="_idContainer122" class="Basic-Text-Frame">
			<p class="Basic-Paragraph"><span class="CharOverride-1">Alexandrescu</span></p>
		</div>
		<div class="_idGenObjectLayout-1">
			<div id="_idContainer123" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/sas54d1.png" alt="" />
			</div>
		</div>
		<div id="_idContainer124" class="Basic-Text-Frame">
			<p class="Legenda_BUN">Tudor Mușatescu și Sică Alexandrescu</p>
		</div>
		<div id="_idContainer125" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alexandrescu</span></p>
		</div>
		<div id="_idContainer126" class="Basic-Text-Frame">
			<p class="Basic-Paragraph"><span class="CharOverride-1">Alexandrescu</span></p>
		</div>
		<div id="_idContainer127" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alexandrescu</span></p>
		</div>
		<div id="_idContainer128" class="Basic-Text-Frame">
			<p class="Basic-Paragraph"><span class="CharOverride-1">Alexandria</span></p>
		</div>
		<div id="_idContainer129" class="Basic-Text-Frame">
			<p class="Legenda_BUN"><span class="CharOverride-4">Alexandria</span>, ilustrații de Năstase Negrule, <br />BAR, ms. rom. 575</p>
		</div>
		<div class="_idGenObjectLayout-1">
			<div id="_idContainer130" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/Alexandriaa3.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer131" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/Alexanddsa1.jpg" alt="" />
			</div>
		</div>
		<div id="_idContainer132" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alexandria</span></p>
		</div>
		<div id="_idContainer133" class="Basic-Text-Frame">
			<p class="Basic-Paragraph"><span class="CharOverride-1">Alexandru</span></p>
		</div>
		<div id="_idContainer134" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alexandru</span></p>
		</div>
		<div id="_idContainer135" class="Basic-Text-Frame">
			<p class="Basic-Paragraph"><span class="CharOverride-1">Alexandru</span></p>
		</div>
		<div class="_idGenObjectLayout-1">
			<div id="_idContainer136" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/2_Alexandru_Ioans.jpg" alt="" />
			</div>
		</div>
		<div id="_idContainer137" class="Basic-Text-Frame">
			<p class="Legenda_BUN">Tudor Gheorghe și Ioan Alexandru</p>
		</div>
		<div id="_idContainer138" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alexandru</span></p>
		</div>
		<div id="_idContainer139" class="Basic-Text-Frame">
			<p class="Basic-Paragraph"><span class="CharOverride-1">Alexandru</span></p>
		</div>
		<div class="_idGenObjectLayout-1">
			<div id="_idContainer140" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/sorescu_ioan_axclexandru.png" alt="" />
			</div>
		</div>
		<div id="_idContainer141" class="Basic-Text-Frame">
			<p class="Legenda_BUN">Ioan Alexandru și Marin Sorescu</p>
		</div>
		<div id="_idContainer142" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alexandru</span></p>
		</div>
		<div id="_idContainer143" class="Basic-Text-Frame">
			<p class="Basic-Paragraph"><span class="CharOverride-1">Alexandru</span></p>
		</div>
		<div id="_idContainer144" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alexe</span></p>
		</div>
		<div id="_idContainer145" class="Basic-Text-Frame">
			<p class="Basic-Paragraph"><span class="CharOverride-1">Alexi</span></p>
		</div>
		<div id="_idContainer146" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alexianu</span></p>
		</div>
		<div id="_idContainer147" class="Basic-Text-Frame">
			<p class="Basic-Paragraph"><span class="CharOverride-1">Alexici</span></p>
		</div>
		<div id="_idContainer148" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alexiu</span></p>
		</div>
		<div id="_idContainer149" class="Basic-Text-Frame">
			<p class="Basic-Paragraph"><span class="CharOverride-1">Alexiu</span></p>
		</div>
		<div id="_idContainer150" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alfa</span></p>
		</div>
		<div id="_idContainer151" class="Basic-Text-Frame">
			<p class="Basic-Paragraph"><span class="CharOverride-1">Alfabetele</span></p>
		</div>
		<div id="_idContainer152" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alfabetele</span></p>
		</div>
		<div id="_idContainer153" class="Basic-Text-Frame">
			<p class="Basic-Paragraph"><span class="CharOverride-1">Alfabetele</span></p>
		</div>
		<div class="_idGenObjectLayout-1">
			<div id="_idContainer154" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/01_CodiceleVoronetean.jpg" alt="" />
			</div>
		</div>
		<div id="_idContainer155" class="_idGenObjectStyleOverride-1">
			<p class="Legenda_BUN"><span class="CharOverride-4">Codicele voronețean</span> (sec. XVI); BAR, ms. rom. 448</p>
		</div>
		<div id="_idContainer156" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alfabetele</span></p>
		</div>
		<div id="_idContainer157" class="_idGenObjectStyleOverride-1">
			<p class="Legenda_BUN"><span class="CharOverride-4">Versuri la stemă </span>din <span class="CharOverride-4">Psaltirea românească</span> <br />tipărită de Antim Ivireanul, Bucureşti,1694</p>
		</div>
		<div class="_idGenObjectLayout-1">
			<div id="_idContainer158" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/02_antim.jpg" alt="" />
			</div>
		</div>
		<div id="_idContainer159" class="Basic-Text-Frame">
			<p class="Basic-Paragraph"><span class="CharOverride-1">Alfabetele</span></p>
		</div>
		<div id="_idContainer160" class="_idGenObjectStyleOverride-1">
			<p class="Legenda_BUN"><span class="CharOverride-4">Lexicon românesc–latinesc–unguresc–nemțesc</span>, Buda, 1825</p>
		</div>
		<div class="_idGenObjectLayout-1">
			<div id="_idContainer161" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/03_Lexiconul_de_la_Buda.jpg" alt="" />
			</div>
		</div>
		<div id="_idContainer162" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alfabetele</span></p>
		</div>
		<div id="_idContainer163" class="Basic-Text-Frame">
			<p class="Basic-Paragraph"><span class="CharOverride-1">Alfabetele</span></p>
		</div>
		<div id="_idContainer164" class="_idGenObjectStyleOverride-1">
			<p class="Legenda_BUN"><span class="CharOverride-4">Gramatica românească</span> <br />a lui Ion Heliade-Rădulescu (1828)</p>
		</div>
		<div class="_idGenObjectLayout-1">
			<div id="_idContainer165" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/04_Heliade.jpg" alt="" />
			</div>
		</div>
		<div id="_idContainer166" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Al-George</span></p>
		</div>
		<div id="_idContainer167" class="Basic-Text-Frame">
			<p class="Basic-Paragraph"><span class="CharOverride-1">Al-George</span></p>
		</div>
		<div id="_idContainer168" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Al-George</span></p>
		</div>
		<div id="_idContainer169" class="Basic-Text-Frame">
			<p class="Basic-Paragraph"><span class="CharOverride-1">Al-George</span></p>
		</div>
		<div id="_idContainer170" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alimăneşteanu</span></p>
		</div>
		<div id="_idContainer171" class="Basic-Text-Frame">
			<p class="Basic-Paragraph"><span class="CharOverride-1">Al Lupului</span></p>
		</div>
		<div id="_idContainer172" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alma mater</span></p>
		</div>
		<div id="_idContainer173" class="Basic-Text-Frame">
			<p class="Basic-Paragraph"><span class="CharOverride-1">Alma mater</span></p>
		</div>
		<div id="_idContainer174" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Almanah</span></p>
		</div>
		<div id="_idContainer175" class="Basic-Text-Frame">
			<p class="Basic-Paragraph"><span class="CharOverride-1">Almanah</span></p>
		</div>
		<div id="_idContainer176" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Almanah</span></p>
		</div>
		<div id="_idContainer177" class="Basic-Text-Frame">
			<p class="Basic-Paragraph"><span class="CharOverride-1">Almanah</span></p>
		</div>
		<div id="_idContainer178" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Almanah</span></p>
		</div>
		<div id="_idContainer179" class="Basic-Text-Frame">
			<p class="Basic-Paragraph"><span class="CharOverride-1">Almanah</span></p>
		</div>
		<div id="_idContainer180" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Almanahul</span></p>
		</div>
		<div id="_idContainer181" class="Basic-Text-Frame">
			<p class="Basic-Paragraph"><span class="CharOverride-1">Almanahul</span></p>
		</div>
		<div id="_idContainer182" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Almanahul</span></p>
		</div>
		<div id="_idContainer183" class="Basic-Text-Frame">
			<p class="Basic-Paragraph"><span class="CharOverride-1">Almanahul</span></p>
		</div>
		<div id="_idContainer184" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Almanahul</span></p>
		</div>
		<div id="_idContainer185" class="Basic-Text-Frame">
			<p class="Basic-Paragraph"><span class="CharOverride-1">Almanahul</span></p>
		</div>
		<div id="_idContainer186" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Almanahul</span></p>
		</div>
		<div class="_idGenObjectLayout-1">
			<div id="_idContainer187" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/AlmanahulRomaddniaJuna.png" alt="" />
			</div>
		</div>
		<div id="_idContainer188" class="Basic-Text-Frame">
			<p class="Basic-Paragraph"><span class="CharOverride-1">Almanahul</span></p>
		</div>
		<div id="_idContainer189" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Almanahul</span></p>
		</div>
		<div id="_idContainer190" class="Basic-Text-Frame">
			<p class="Basic-Paragraph"><span class="CharOverride-1">Almanahul</span></p>
		</div>
		<div class="_idGenObjectLayout-1">
			<div id="_idContainer191" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/AlmanahulSSytR.jpg" alt="" />
			</div>
		</div>
		<div id="_idContainer192" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Almanahul</span></p>
		</div>
		<div id="_idContainer193" class="Basic-Text-Frame">
			<p class="Basic-Paragraph"><span class="CharOverride-1">Almanahul</span></p>
		</div>
		<div class="_idGenObjectLayout-1">
			<div id="_idContainer194" class="_idGenObjectStyleOverride-1">
				<img class="_idGenObjectAttribute-1" src="03_p96-209_AiAl-web-resources/image/Almanahul_Adsevarul_si_Dimineata_1909.jpg" alt="" />
			</div>
		</div>
		<div id="_idContainer195" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Almaş</span></p>
		</div>
		<div id="_idContainer196" class="Basic-Text-Frame">
			<p class="Basic-Paragraph"><span class="CharOverride-1">Almaş</span></p>
		</div>
		<div id="_idContainer197" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Almăjan</span></p>
		</div>
		<div id="_idContainer198" class="Basic-Text-Frame">
			<p class="Basic-Paragraph"><span class="CharOverride-1">Almăjan</span></p>
		</div>
		<div id="_idContainer199" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Almăjan</span></p>
		</div>
		<div id="_idContainer200" class="Basic-Text-Frame">
			<p class="Basic-Paragraph"><span class="CharOverride-1">Almosnino</span></p>
		</div>
		<div id="_idContainer201" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alterescu</span></p>
		</div>
		<div id="_idContainer202" class="Basic-Text-Frame">
			<p class="Basic-Paragraph"><span class="CharOverride-1">Altitudini</span></p>
		</div>
		<div id="_idContainer203" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Altiţe</span></p>
		</div>
		<div id="_idContainer204" class="Basic-Text-Frame">
			<p class="Basic-Paragraph"><span class="CharOverride-1">Alui Gheorghe</span></p>
		</div>
		<div id="_idContainer205" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Alui Gheorghe</span></p>
		</div>
	</body>
</html>

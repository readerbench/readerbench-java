<!DOCTYPE html>
<html>
	<head>
		<meta charset="utf-8" />
		<title>08_DGLR_C_734-855</title>
		<link href="08_DGLR_C_734-855-web-resources/css/idGeneratedStyles.css" rel="stylesheet" type="text/css" />
	</head>
	<body id="x08_DGLR_C_734-855" lang="ro-RO">
		<div id="_idContainer000" class="Basic-Text-Frame">
			<p class="Basic-Paragraph"><span class="CharOverride-1">Creangă</span></p>
		</div>
		<div id="_idContainer049" class="_idGenObjectStyleOverride-1">
			<div class="_idGenObjectLayout-1">
				<div id="_idContainer003">
					<div id="_idContainer001" class="Basic-Text-Frame">
						<p class="Titlu-Nume-H"><span class="titlu-12">CREANGĂ, Ion</span> </p>
						<p class="Titlu-mic-DATE">(1.III.1837, Humuleşti, j. Neamţ – 31.XII.1889, Iaşi), prozator. </p>
					</div>
					<div id="_idContainer002" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08_DGLR_C_734-855-web-resources/image/03_creanga.jpg" alt="" />
					</div>
				</div>
			</div>
			<p class="Heuristica-PRIMUL">Părinţi i-au fost Smaranda, fiica lui David Creangă din Pipirig, şi Ştefan a Petrei Ciubotariu, ambii descendenţi ai unor familii ardeleneşti ce trecuseră munţii în a doua jumătate a secolului al XVIII-lea. Adevărat instrument al divinităţii, Smaranda, din categoria mamelor care cred orbeşte în steaua fiilor lor, o fanatică a viitorului copilului ei, stăruie din răsputeri ca băiatul cel mare să înveţe carte pentru a deveni preot. Drept urmare, după Humuleşti, Broşteni, Târgu Neamţ, Fălticeni, <span class="CharOverride-2">C.</span> ajunge, în toamna lui 1855, la Seminarul de la Socola din Iaşi, unde a absolvit cu note bune şi foarte bune trei ani plini. În vara lui 1858 încheierea „cursului de gios” coincide cu decesul tatălui. În aceste condiţii, lui <span class="CharOverride-2">C.</span> nu-i rămâne altceva de făcut decât să se hirotonească pe baza studiilor pe care le avea (de continuarea lor nemaiputând fi vorba). Dar pentru a deveni faţă bisericească, trebuia să se însoare. Ceea ce se şi întâmplă în 1859. Ileana Grigoriu, devenită Creangă la cincisprezece ani, le-a lăsat contemporanilor impresii contradictorii şi i-a divizat pe biografi. În decembrie 1859 <span class="CharOverride-2">C.</span> este hirotonit diacon definitiv la biserica Prea Cuvioasa Paraschiva din Târgu Frumos. În primăvara anului 1860 e transferat, cu ajutorul socrului său, la biserica acestuia, Patruzeci de Sfinţi (Mucenici) din Iaşi, tot în calitate de diacon. La sfârşitul lui 1860 se naşte unicul copil al lui <span class="CharOverride-2">C.</span>, Constantin. În 1864 iese întâiul la examenul de absolvire a primului an urmat la Şcoala Preparandală, unde era director Titu Maiorescu. Tot de la Titu Maiorescu trebuie să fi venit, direct sau indirect, îndemnul de a alcătui manuale şcolare. Anul 1864 a fost pentru <span class="CharOverride-2">C.</span> anul Titu Maiorescu; influenţa acestuia asupra viitorului povestitor se va dovedi nu mai puţin binefăcătoare decât cea a lui M. Eminescu. Căci povestitorul îşi începe cariera strâns legat de aceea didactică, prin compunerea unor mici bucăţi de proză (stihurile sunt nesemnificative) pentru manuale, câteva dintre ele ridicându-se la nivelul operei viitoare. <span class="CharOverride-2">C.</span> se înscrie şi în anul al doilea, 1864–1865, al Şcolii Preparandale. Susţinut în continuare de Titu Maiorescu – care era şi membru al Comitetului de inspecţie şcolară –, este numit „institutore”, funcţionând pe post cu începere de la 15 septembrie 1864. Este deci şi elev, şi învăţător totodată. După cum singur a mărturisit, între 1866 şi 1872 a făcut şi el ceva „politicale”, alăturându-se Fracţiunii Libere şi Independente. Punctul culminant al implicării sale politice îl constituie participarea la manifestaţia de la Iaşi (3 aprilie 1866). În acelaşi an e confirmat diacon definitiv la mănăstirea Golia. În 1867 ia fiinţă Societatea pentru Învăţătura Poporului Român, cu <span class="CharOverride-2">C. </span>printre membrii fondatori. În vară primul abecedar este terminat şi autorii încep demersurile pentru tipărirea lui. Anul 1867 este și anul cataclismului conjugal. Din motive insuficient elucidate până azi, Ileana îşi părăseşte nu numai bărbatul, ci şi copilul (la 5 septembrie 1873 căsătoria se va desface în favoarea soţului). Anul 1868, când apare, în două ediţii, <span class="CharOverride-1">Metodă nouă de scriere şi cetire pentru uzul clasei I primară</span> (abecedarul lucrat îndelung, cu C. Grigorescu, G. Ienăchescu, N. Climescu, V. Răceanu şi A. Simionescu în echipă, dar cu contribuţia decisivă şi râvna ieşită din comun ale scriitorului; cu unii dintre aceştia scoate în 1871 <span class="CharOverride-1">Învăţătorul copiilor, carte de cetit în clasele primarie, cu litere, slove şi buchi, cuprinzând învăţături morale şi instructive</span>, în 1876 <span class="CharOverride-1">Povăţuitoriu la cetire prin scriere</span>, iar în 1879 <span class="CharOverride-1">Geografia jud. Iaşi, pentru clasa a II-a primară urbană şi pentru clasa a III-a primară rurală, de ambe sexe</span>), înregistrează începutul conflictului dintre diacon şi autorităţile ecleziastice, conflict care va duce, în 1872, la dubla lui excludere, din cler şi din învăţământ. Înţelegând că a pierdut partida (generalul Christian Tell, ministru al Cultelor şi Instrucţiunii Publice, nu răspunde memoriului său), obţine de la primărie, la 25 august 1872, un certificat de paupertate, cu ajutorul căruia devine „brevetar la Monopolul Tutunului” şi deschide un debit de tutun. De la altar şi catedră la tutungerie – nu aici, desigur, voise să ajungă <span class="CharOverride-2">C.</span> Şi răspopit, şi destituit. Visul mamei, acum defunctă, fusese ucis (diaconul răzvrătit a fost dublat în acest caz de fiul răzvrătit). Într-o atare perioadă de restrişte, <span class="CharOverride-2">C.</span> trebuie să se fi aflat deja instalat în „bojdeucă”, împreună cu mai tânăra decât el, cu peste zece ani, Tinca Vartic. Şi imaginea acesteia rămâne neclară: n-a meritat, se pare, veneraţia cu care nu o dată fusese privită de Mihail Sadoveanu. Sfârşitul anului 1872, anul 1873, începutul anului 1874 constituie o perioadă mai obscură a existenţei lui, înghesuită în bojdeucă şi în tutungerie. La 7 aprilie 1874 în fruntea ministerului ce cu aproape doi ani în urmă i-a „farmat cariera” vine Titu Maiorescu – „cel mai bun voitor ce am avut în viaţa mea”, după cum va scrie, pe drept cuvânt, mai târziu <span class="CharOverride-2">C.</span> Norocul începe din nou să-i surâdă: „şi altă făină se măcina acum la moară”. Printr-un decret semnat de Titu Maiorescu, <span class="CharOverride-2">C.</span> e numit, de la 1 septembrie 1874, la şcoala solicitată din Păcurari. Scăpase încă o dată „deasupra nevoiei”, vorba lui Moş Vasile, unchiul dinspre tată al povestitorului. Anul 1875 este un an fast în biografia sa; este anul unor succese de prestigiu în cariera didactică, al cunoştinţei şi împrietenirii cu Eminescu, al debutului literar; în toamnă poetul îl introduce la Junimea, unde povestitorul citeşte <span class="CharOverride-1">Soacra cu trei nurori</span>, publicată în numărul din 1 octombrie 1875 al „Convorbirilor literare”. Un nou mare scriitor se ivea astfel în istoria literaturii române. E incontestabil că Eminescu a favorizat din plin şi în mod decisiv „răsăritul falnic” al prietenului său, chiar dacă unele dintre textele publicate în serie strânsă de „Convorbiri literare” fuseseră deja scrise la data împrietenirii celor doi. Anul 1877 îl loveşte pe <span class="CharOverride-2">C.</span> cu boală şi război. Prima în mod direct, al doilea în mod indirect. În primăvară are prima dovadă limpede că suferă de „pedepsie” (epilepsie). În anul Războiului pentru Independenţă se zbate, folosindu-şi relaţiile (ar fi ajuns până la I.C. Brătianu), pentru a obţine demobilizarea fiului său Constantin, care, cuprins de un avânt adolescentin (nu împlinise şaptesprezece ani), se înrolase voluntar. În anii 1880 cere tot mai des concedii medicale din ce în ce mai lungi. Cu intervale de ameliorare, reale sau aparente, suferă de „ameţele”, îşi pierde cunoştinţa, suportă atacuri violente, unele în somn; apelează deci la doctori şi doftori, se pune „în salce”, se duce la băi, la Slănic. Simţindu-se „vârstnic şi greoi”, îmbătrânit înainte de vreme şi apăsat de singurătate (mai ales după plecarea „Convorbirilor…” şi a junimiştilor la Bucureşti, în 1885), <span class="CharOverride-2">C.</span> – „bolnav de boala mea”, cum spune – pare a se resemna. Tema morţii (şi a după-morţii) apare pentru prima oară într-o scrisoare din 19 septembrie 1887 către Titu Maiorescu. Între două crize înregistrează ultimul succes literar major, citind la 4 mai 1888, la o întrunire din casa lui N. Beldiceanu, partea a patra a <span class="CharOverride-1">Amintirilor din copilărie</span>, tipărită postum. Îşi petrece puţinul timp rămas punând „rânduială în cele însemnări” şi glumind cu vizitatorii, tineri intelectuali ieşeni. Nici urmă de râs şi veselie însă într-o scrisoare din 2 iulie 1889 adresată părintelui Gheorghe Creangă. Ultima lui zi de viaţă a fost foarte sugestiv evocată de profesorul pensionar Ştefan Drăghici într-o convorbire cu C. Săteanu, care a consemnat relatarea şi a publicat-o în 1941. Înhumarea a avut loc în ziua de 2 ianuarie 1890, la cimitirul Eternitatea, de faţă fiind, printre puţini alţii, junimistul N. Gane şi N. Iorga. Au rostit cuvântări institutorul Toma Săvescu, care a evocat figura dascălului, şi Eduard Gruber, care a făcut elogiul celui dispărut. În 1890–1892 apar, la Iaşi, <span class="CharOverride-1">Scrierile lui I. Creangă</span>, în două volume. În 1948 Academia RPR îl proclamă, post-mortem, membru de onoare. Scrierile lui <span class="CharOverride-2">C.</span> au fost traduse în peste douăzeci de limbi. </p>
			<p class="Heuristica-BASE"><span class="CharOverride-1">Amintiri din copilărie</span> cuprind, din viaţa scriitorului, intervalul primilor şaisprezece ani: până în seara bine înnoptată a zilei de 30 august 1855, când, împreună cu moş Luca şi Zaharia lui Gâtlan, <span class="CharOverride-2">C.</span> ajunge „în creierul Socolei”. Sigur, <span class="CharOverride-1">Amintirile…</span> nu se referă la fiecare în parte din toţi aceşti ani, şi cu atât mai puţin la primii doi-trei, fără amintiri. Din intervalul 1839–1855 numai trei ani sunt pomeniţi aici, ultimul (1855) de două ori, 1852 („La 1852, în ziua când s-a sfinţit paraclisul spitalului din Târgul Neamţului şi s-a deschis şcoala domnească de acolo…”) şi 1848, când începe a bântui „cinstita holeră”. În tot acest răstimp, se poate spune, Nic’a lui Ştefan a Petrei, numit Ştefănescu la Târgu Neamţ şi Creangă la Fălticeni, nu face decât să „înşire” la şcoli şi să lege poznă de poznă: „Îndată după cea cu cireşele, vine alta la rând!” (cea cu pupăza din tei), mai accidentându-se din când în când şi mai prinzând câte o boală (holeră, râie). El merge la şcoală şi fuge de la şcoală, o refuză şi iar vrea să meargă acolo (la şcoala catihetică de la Fălticeni, de pildă), şi din nou o refuză cu disperare (drama plecării la Socola), prinde muşte, nu dă pace mâţelor, merge cu plugul, se scaldă, fură mere, pere, cireşe şi o pupăză (pe care apoi vrea să o vândă la iarmaroc drept găinuşă), ridică, jucându-se cu fratele Zahei de-a biserica şi popii, „casa în slavă”, nu îşi ajută mama pe cât ar trebui etc. Despre Nică nu se mai pot spune multe dacă se acceptă axioma călinesciană potrivit căreia „Creangă povesteşte copilăria copilului universal”. Soluţia ar fi de a citi <span class="CharOverride-1">Amintirile…</span> din perspectiva din care au fost scrise, de un om în jur de patruzeci de ani, iar în ce priveşte ultima parte, de unul ce mergea spre cincizeci şi spre moarte. Amintirile sunt nu numai infiltrate, ci saturate de experienţa ulterioară anului 1855, unde ele se opresc. Tot ce a fost dureros şi tragic în viaţa lui <span class="CharOverride-2">C.</span> se oglindeşte „cu mâhnire” în ele, întunecându-le. Cel care scrie nu se uită de fapt pe sine; la sfârşitul părţii a doua, de exemplu, cel care îşi pune mama îmbunată de cuminţirea vremelnică a fiului să-l binecuvânteze este un om bolnav, deja incurabil bolnav, care recurge parcă la o disperată încercare de exorcizare. Emoţia (înecată imediat în glumă: „Şi să nu credeţi că nu mi-am ţinut cuvântul de joi până mai de-apoi…”) se transferă aici mai degrabă din „timpul mărturisirii” în „timpul trăirii” decât invers. Cel care îşi aminteşte de rugăciunea mamei: „Dumnezeu să te înzilească, Ionică” se teme că are zilele numărate. <span class="CharOverride-1">Amintirile…</span> ar putea fi parodia unor evenimente ulterioare ariei lor de cuprindere: „stropşitul de Ion” şi fratele lui mai mic, Zahei, se joacă de-a popii şi de-a biserica nu numai pentru că biserica le intră „în casă” şi mama le era „bisericoasă”, după cum observă cu umor Ştefan a Petrei, ci şi pentru că la maturitate diaconul <span class="CharOverride-2">C.</span> şi într-o măsură psaltul Zahei Creangă se joacă de-a şi cu biserica, înfruntând-o. Eroul îşi ia anticipat în derâdere falsa vocaţie şi pe viitorii adversari, clericii. Vrăjitele <span class="CharOverride-1">Amintiri…</span> fac ceva mai mult: nu numai reflectă (viaţa povestitorului dinainte şi după 1855), dar şi anticipează (ceea ce nici măcar scriitorul scriindu-le nu avea cum să ştie). Partea de biografie evocată de ele duce în spate biografia completă a scriitorului. Ce ratat Ajun de An Nou acela al mersului, de la început poticnit, cu plugul! Popa Oşlobanu mai întâi, apoi nevasta lui Vasile Aniţei îi obligă pe colindători, care dau numai peste oameni indispuşi, să bată în retragere şi în cele din urmă să se retragă definitiv pe la casele lor. După înmormântarea lui <span class="CharOverride-2">C.</span>, în bojdeucă, pe lângă manuscrise şi bani, s-a găsit un obiect surprinzător, bizar, magic: o păpuşă. O păpuşă reprezentându-l chiar pe <span class="CharOverride-2">C.</span>: „Ce căuta o păpuşă în bârlogul lui Creangă? […] Nicu Gane, scriitorul, a reprezentat un joc de păpuşi cu hârzobul tradiţional: toate păpuşile reprezentau pe Maiorescu, Carp, Creangă, Bodnărescu şi toţi corifeii junimişti […]. În amintirea acestei petreceri minunate, Creangă şi-a primit păpuşa pe care a păstrat-o şi care a fost găsită după înmormântarea sa” (C. Săteanu). Ducându-şi complexitatea cu el în mormânt, <span class="CharOverride-2">C.</span> a lăsat în locul lui o păpuşă. O „păpuşă” devenise însă el însuşi, din timpul vieţii, pentru mulţi dintre contemporanii lui. Păpuşa lor favorită, înveselitoare. Faima produce clişee şi nu se mai poate debarasa de ele. Când A.D. Xenopol pronunţă pentru prima oară cuvântul „geniu” în legătură cu povestitorul moldovean, imaginea „vârtosului glumeţ Creangă” pătrunsese deja „vârtos” în conştiinţa numeroşilor săi cititori. Care citeau o operă de la un capăt la altul comică. Altceva nici n-ar fi putut scrie un autor aşa de glumeţ. Şi totuşi, încă la sfârşitul secolului al XIX-lea, Grigore I. Alexandrescu, primul biograf al scriitorului, observa că acesta „este poate singurul autor, pe cât cunosc eu, care a ştiut până acum să lege aşa de minunat şi natural tragicul cu ridiculul”. Iar cu prilejul împlinirii a douăzeci şi cinci de ani de la moartea lui <span class="CharOverride-2">C.</span>, Dumitru Furtună atrăgea atenţia că ar fi o greşeală „a se presupune că marele povestitor a fost îndeobşte un om prea vesel”. Absorbind cam tot ce s-a scris despre marele povestitor până la monografia sa din 1938, G. Călinescu nu a făcut totuşi în mod automat caducă exegeza care l-a precedat. În 1981 Petru Rezuş încearcă să stabilească un raport mai echitabil între „mit şi adevăr” în cazul lui <span class="CharOverride-2">C.</span>: „Adevărata faţă a lui Ion Creangă, după atâtea tragedii familiale şi suferinţe personale, era – să nu uităm aceasta niciodată – tragică, deşi el a înveselit lumea şi ne-a lăsat opera sa, profund optimistă şi stenică”. În polemica lui Petru Rezuş cu G. Călinescu, mai aproape de adevăr pare imaginea propusă de cel dintâi. Nici „faţa” operei lui <span class="CharOverride-2">C.</span>, în care după N. Iorga „toţi pare că râd”, nu este chiar atât de veselă şi senină. Dacă s-ar alcătui o listă cu cei care nu râd (şi nu au motive să râdă), s-ar putea constata cu surprindere că lista e destul de lungă, chiar limitată fiind la <span class="CharOverride-1">Amintiri...</span>: nu râde bădiţa Vasile când e prins cu arcanul, nici mama lui şi alte femei din sat, fireşte, nu râd David Creangă şi Nastasia când îşi dau seama că au uitat pruncul în albie lăsându-l la discreţia jefuitorilor, nu râde Smaranda când îşi aminteşte că soţul o înşală şi nici Ştefan a Petrei când se gândeşte la grijile sale, nu râde Irinuca atunci când îşi vede casa dărâmată şi nici fata ei când pleacă, în fiecare luni, pentru o săptămână, în pădure, nu râde, nu glumeşte „cinstita holeră de la ’48”, nu râd încă mulţi şi multe în cele patru părţi ale cărţii. Desigur, <span class="CharOverride-2">C.</span> nu e un autor posac, care scrie o operă sumbră. Sunt în acelaşi timp total inacceptabile clişeul jovialităţii perpetue şi imaginea cam nătângă a unui hâtru care se ţine numai de glume. Trebuie citite <span class="CharOverride-1">Amintirile…</span> în general şi partitura lui Nică a lui Ştefan a Petrei în special cu întreaga biografie a lui <span class="CharOverride-2">C.</span> în faţă, inclusiv cu biografia lui postumă. Considerând exagerată afirmaţia lui G. Călinescu potrivit căreia „În <span class="CharOverride-1">Amintirile</span> lui Creangă nu este nimic individual, nimic cu caracter de confesiune…”, e de căutat în ele tocmai individualul, particularul, irepetabilul, confesiunea, fie ea directă sau deghizată, voluntară ori involuntară (inconştientă). Şi, nu în ultimul rând, trăsătura de unire dintre „timpul trăirii” şi „timpul mărturisirii”, semnele premonitorii, acele linii tematice, acele motive care alcătuiesc, împreună, în operă şi în biografie, o unică, inconfundabilă structură. Va rezulta că autorul şi-a „introdus” în <span class="CharOverride-1">Amintiri din copilărie</span> nu numai întreaga viaţă, ci şi moartea şi viaţa postumă. Sfârşitul surorii Maria, de exemplu (cea care alunecă şi cade într-o fântână iarna) este implacabil legat, prin tema cruzimii, de opera povestitorului. Totul se află în <span class="CharOverride-1">Amintiri…</span>. Autorul nu le-a continuat pentru că de fapt le încheiase. După două scurte paragrafe, nu lipsite de unele elemente convenţionale şi idealizante (pana maestrului tremură câteva clipe de emoţie), <span class="CharOverride-1">Amintirile…</span> încep aproape abrupt cu înfiinţarea şcolii din Humuleşti, amintind cititorului că cel care scrie e un institutor. Din anonimat, din mulţimea şcolarilor, eroul-narator iese, erupe odată cu explozia primei întâmplări dramatice din şirul celor pregătite să-l întâmpine. Examinat într-o sâmbătă („sâmbăta procitaniei”) nu de bădiţa Vasile, ci de un „monitor” instalat de acesta, Nic’a lui Costache, din întâmplare tocmai „duşmanul” lui (din pricina Smărăndiţei), din capul locului hotărât să-i găsească nod în papură, şi găsindu-i, însemnând „la greşele cu ghiotura pe o draniţă” (iar fiecare greşeală echivala, se ştie, cu câte un „sfânt Neculai”), eroul-narator uzează de dreptul de a ieşi din clasă şi, odată afară, o ia la fugă spre casă. Însă: „când mă uit înapoi, doi hojmalăi se şi luase după mine; şi unde nu încep a fugi de-mi scăpărau picioarele; şi trec pe lângă casa noastră, şi nu întru acasă, ci cotigesc în stânga şi întru în ograda unui megieş al nostru, şi din ogradă în ocol, şi din ocol în grădina cu păpuşoi, care erau chiar atunci prăşiţi de-al doilea, şi băieţii după mine; şi, până să mă ajungă, eu, de frică, cine ştie cum, am izbutit de m-am îngropat în ţărnă la rădăcina unui păpuşoi. Şi Nic’a lui Costache, duşmanul meu, şi cu Toader a Catincăi, alt hojmalău, au trecut pe lângă mine vorbind cu mare ciudă; şi se vede că i-a orbit Dumnezeu de nu m-au putut găbui. Şi de la o vreme, nemaiauzind nici o foşnitură de păpuşoi, nici o scurmătură de găină, am ţâşnit odată cu ţârna-n cap, şi tiva la mama acasă, şi am început a-i spune, cu lacrimi, că nu mă mai duc la şcoală, măcar să ştiu bine că m-or omorî!”. Pasajul, unul din cele mai dense din întreaga operă a lui <span class="CharOverride-2">C.</span>, inaugurează, printr-o ilustrare spectaculoasă, de mare efect, motivul urmăririi şi concentrează alte câteva motive şi teme, precum: motivul fricii, al spaimei, erosul (conflictul celor doi Nică, din care decurg strâmba procitanie şi urmărirea, se iscă din cauza Smărăndiţei), tema morţii/învierii, motivul îngropării/resuscitării, tema cruzimii, motivul urmăririi pe viaţă şi pe moarte, al fugii înspăimântate, disperate. Nu e vorba nicidecum de o joacă, de nişte băieţi care se aleargă, hârjonindu-se. E o goană a dorinţei crunte de răzbunare. Nic’a lui Costache nu numai că avea pică pe Nic’a lui Ştefan a Petrei, dar tocmai fusese sfidat în autoritatea lui de acesta, care îndrăznise să nu se supună „cuvenitei” pedepse. Cei „doi hojmalăi” nu glumesc şi dacă ar pune mâna pe fugar ar fi vai de el. „Duşmanul” eroului-narator se comportă ca un duşman adevărat şi furia urmăririi îi dublează forţele dedublându-l: Toader a Catincăi e aici dublul său credincios. Această urmărire, această goană cu groaza în spate nu sunt singurele din <span class="CharOverride-1">Amintiri…</span> În a doua mare scenă de urmărire, dorinţa urmăritorului (a urmăritoarei, mătuşa Mărioara) de a-l prinde pe urmărit atinge aproape nebunia. Partea a doua a <span class="CharOverride-1">Amin&#173;tirilor…</span> mai cuprinde o goană halucinantă. În cazul acesteia, urmăritor nu e nimeni, dar poate fi oricine l-ar vedea pe „coşcogeme coblizan” fugind acasă gol-puşcă de la baltă, de unde hainele îi fuseseră confiscate de mama: „şi aşa fugeam de tare pe prund, că săreau petrele, pe care le stârneam cu picioarele, cât mine de sus. Şi fuga, şi fuga, fără să mă mai uit în urmă…”. În urmă nu era decât ruşinea. Ea îl gonea însă mai aprig decât Nic’a lui Costache şi mătuşa Mărioara la un loc. Gol, dar în vreme de iarnă şi la ceas de noapte, va mai fugi o dată, „ca un strigoi”, în ianuarie 1860, în urma unei agresiuni a socrului său, preotul Ioan Grigoriu. Motivul urmăririi, al goanei îngrozite se regăseşte deci şi în perioada de după 1855, nereflectată în <span class="CharOverride-1">Amintiri…</span>, a biografiei scriitorului. Simbolic vorbind, <span class="CharOverride-2">C.</span> a fost toată viaţa (ba chiar şi după moarte) un urmărit. De nenorociri, de neîmpliniri, de ghinioane, de răzbunare şi ură, de duşmănii, ingratitudine şi neînţelegere, de sărăcie şi boală. Destinul l-a gonit şi prigonit, gata-gata să-l înhaţe şi să dea de pământ cu el, definitiv, să-l nimicească. Scapă, nu o dată în ultima clipă, şi o ia de la capăt. Nici nu încep bine <span class="CharOverride-1">Amintirile…</span> şi eroul-narator are deja un duşman, „duşmanul meu”, în persoana lui Nic’a lui Costache. Locul acestuia îl va prelua mereu altcineva, de-a lungul vieţii şi chiar după moartea scriitorului, nerămânând nici o clipă vacant. Urmărirea începută în prima parte nu are practic sfârşit. Motivul urmăririi se împleteşte în <span class="CharOverride-1">Amintiri…</span> cu motivul fricii, al spaimei. Chiar în episodul urmăririi de către cei „doi hojmalăi” ceea ce îl salvează pe urmăritul Nică este intensitatea fricii. Numai o spaimă „ca aceea” ar putea explica performanţa de a reuşi îngroparea „în ţărnă la rădăcina unui păpuşoi”, oricât de bine prăşit. Frica turteşte, micşorează, îl face şi mai „prizărit” pe cel bine înzestrat cu disponibilitatea de a o trăi. Readus în Humuleşti, de la stâna din Dumbrava Agapiei, unde holera de care voiseră să-l ferească îl dibuise totuşi, eroul-narator este „înfăşat” – „peste tot” – într-o „pânzătură” pe care doftorii satului întinseseră „hoştinele ferbincioare”, după care, spune el, „am adormit mort, şi de abia a doua zi pe la toacă m-am trezit, sănătos ca toţi sănătoşii”. O altă moarte şi o altă înviere: o săritură greşită în apă, „drept cu faţa-n jos”, are ca urmare o nouă înmormântare şi o nouă resuscitare:<span class="CharOverride-1"> </span>„… am crezut că mi-a plesnit pântecele, nu altăceva. Şi după ce-am ieşit cu mare greu din apă şi m-am pus pe mal, ţiindu-mă cu mâinile de inimă, băieţii s-au strâns ciotcă împrejurul meu şi m-au înmormântat cu năsip, şi m-au prohodit cum ştiau ei, şi de-abia mi-am venit în simţire peste vreun ceas”. O stranie coincidenţă face ca, în <span class="CharOverride-1">Amintiri…</span>, Lazăr, cel ce „tot moare şi iar învie, şi învie şi iar moare”, după cum zice părintele Oşlobanu, care-l detestă, să fie pomenit de câteva ori. Pe temeiul exemplelor, se poate afirma că Nic’a lui Ştefan a Petrei e Lazărul bibliei româneşti a amintirilor din copilărie. (În <span class="CharOverride-1">Amintiri… </span>până şi pietrele „învie”. Întâmplarea catastrofică din Broşteni, cu stânca, are loc tocmai în „sâmbăta lui Lazăr”<span class="CharOverride-1">.</span> Poate pentru că ştrengarii „învie” stânca „numai înţinată”, o însufleţesc, o fac să salte, parcă de bucurie, „tot mai sus de un stat de om”.) Şi la maturitate, în anii 1880 mai ales, <span class="CharOverride-2">C.</span> moare şi învie. „Lumea în Iaşi zicea că Creangă a murit de două ori. O dată, când l-a apucat un acces de epilepsie chiar în clasă la noi” – îşi aminteşte Jean Bart. Şi nu numai că a „murit” de mai multe ori, dar el, cel care pe când era diacon „la înmormântări, botezuri, cununii, nu voia să ieie parte” (Grigore I. Alexandrescu), s-a şi „înmormântat”, citindu-şi prohodul. Cruzimea este alimentată şi de micul <span class="CharOverride-2">C.</span>, de Nic’a lui Ştefan a Petrei. De faptele şi de atitudinea acestuia. Preacunoscuta glumă cu poştele, al cărei coautor este, apare nu numai vulgară (G. Călinescu), ci şi crudă. De cruzime se leagă motivul distrugerii, în chip vădit şi, s-ar putea adăuga, zgomotos, prezent în <span class="CharOverride-1">Amintiri…</span> . Nic’a lui Ştefan a Petrei produce „stricăciuni”, declanşează (singur sau în colaborare cu alţii) o serie de catastrofe, manifestă un atavism vandalic: se cunoaşte pe unde trece. Cel mai cunoscut episod din această serie, acela ce consemnează finalul precipitat al şederii la Broşteni, depăşeşte graniţele comicului. Se produce de fapt o „bombardare” a gospodăriei Irinucăi: „Gardul şi casa femeii dărâmate la pământ, o capră ruptă în bucăţi, nu-i lucru de şagă”. Într-adevăr, joaca nesăbuită se termină cu un dezastru şi chiar dacă fapta lor nu e crudă prin intenţie (nu avuseseră de gând aşa ceva), este crudă (în contextul existenţei precare a sinistraţilor) prin consecinţele ei cât se poate de serioase. Cruzimea se manifestă şi printr-o anumită atitudine. Caracterizându-l pe povestitor, G. Călinescu îl numeşte la un moment dat „simţitor şi (totodată) nepăsător”. Filonul întunecat, de marmură neagră, al cruzimii provine, poate, dintr-un strat structural de nepăsare, de insensibilitate, specifice în cel mai înalt grad conştiinţelor infantile (la scara vârstei biologice) şi în general celor aurorale (la scara vârstelor istorice a umanităţii). Numai în acest sens <span class="CharOverride-2">C.</span> este un primitiv. Un primitiv ca Homer. „Creangă este Homer al nostru”, a spus, nu fără (un adânc) temei, nu dintr-o superficială dorinţă de autoelogiere naţională, G. Ibrăileanu. Un Homer sentimental e o imposibilitate. Un Homer (şi) crud e o realitate. Aceste consideraţii sunt valabile şi în cazul lui <span class="CharOverride-2">C.</span> Nic’a lui Ştefan a Petrei n-a fost un sentimental (de aceea pasajele lirice nu i-au ieşit niciodată scriitorului). Acest strat de nepăsare, de relativă insensibilitate, acea „armură” de care vorbeşte Constantin Ciopraga („La Creangă râsul devine un fel de armură, duioşia putând trece aproape neobservată”) se divulgă nu o dată deopotrivă în biografia şi în opera scriitorului. Nimic nu-l dezvăluie în aşa măsură precum chenarul ironic în care el închide portretul bunicii Nastasia, nevasta lui David Creangă: „Încă n-am văzut aşa femeie, să plângă de toate cele; era miloasă din cale-afară. Carne de vită nu mânca în viaţă, tot din astă pricină; şi când se ducea sărbătoarea la biserică, bocea toţi morţii din ţinterim, fie rudă, fie străin, fără deosebire. Bunicul însă era aşezat la mintea lui; îşi căuta de trebi cum ştia el şi lăsa pe bunica într-ale sale, ca un cap de femeie ce se găsea”. Un portret obiectiv, luat în derâdere chiar de cel care îl realizează. O figură înduioşătoare şi aproape sublimă (extraordinar este mai ales obiceiul bătrânei de a-i plânge pe toţi morţii din cimitir, fără excepţie, ca şi cum ei ar forma o singură mare familie, familia ei) i se pare caraghioasă povestitorului. <span class="CharOverride-2">C.</span> este într-un fel antipodul Nastasiei: el nu plânge uşor, nu este milos „din cale-afară”. Mai mult „nepăsător” decât „simţitor”. După 1855 vocaţia distrugerii se manifestă la <span class="CharOverride-2">C.</span> mai ales ca vocaţie a autodistrugerii. El îşi distruge căsnicia, cariera clericală şi – pentru un timp – şi pe cea didactică, dar şi sănătatea. Vocaţia distrugerii ţine de natura geniului, crud prin definiţie. Tema cruzimii se află în largul ei în poveşti şi povestiri. După repetate lecturi înveselitoare şi odată cu trecerea anilor, faptele, întâmplările, situaţiile, atitudinile, gesturile şi cuvintele mai mult sau mai puţin pline de cruzime ies singure la suprafaţă, devin bătătoare la ochi. E vorba, desigur, de ochiul cititorului matur, tot atât de necesar în acest caz ca şi pentru sesizarea rafinamentului, a subtilităţilor stilistice ale marelui povestitor. Râsul „gros” (pe care îl distinge G. Călinescu), acea „veselie de zei” (pe care o invocă Vladimir Streinu), „tonul şi viziunea umoristică” (la care se referă George Mun&#173;teanu) nu reuşesc întotdeauna să acopere, aurind, înăbuşind, transfigurând, temperând, manifestările şi vocile răului din operă, acea „uricioasă întristare” ce se degajă uneori din ea. Dominanta jovialităţii este dublată, concurată, contracarată în opera, mai complexă decât se crede de obicei, a lui<span class="CharOverride-2"> C. </span>de o linie a cruzimii, care trece, practic, prin toate scrierile sale, mari şi mici, majore şi minore. Abordarea unei asemenea teme n-ar trebui să constituie de aceea pentru nimeni motiv de nelinişte. Doar se vorbeşte curent de cruzime la Homer, Dante, Shakespeare, Dostoievski, Cehov, Proust. În <span class="CharOverride-1">Soacra cu trei nurori</span> o răzbunare „normală” s-ar fi oprit la iscusita divulgare a celei mai sfruntate dintre minciunile soacrei, la dovedirea inexistenţei faimosului ochi veşnic treaz din ceafă (ospăţul pe ascuns al nurorilor sub pretextul pretinsei vizite a părinţilor celei mai tinere dintre ele). Răzbunarea merge însă aici mult mai departe, prea departe. Faţă de <span class="CharOverride-1">Soacra cu trei nurori</span>, în <span class="CharOverride-1">Capra cu trei iezi</span> se petrece nu numai un dublu asasinat fioros, ci şi o nu mai puţin cumplită – deşi binemeritată – pedepsire a asasinului. În plus, acesta îşi supralicitează cruzimea, expunându-şi, aşa-zicând, fărădelegea, aranjând într-un anumit fel rămăşiţele măcelului. Lupul din povestea lui <span class="CharOverride-2">C.</span> „semnează” nu numai crimele, ci şi regia crimelor sale. Răzbunarea caprei, care se ţine de principiul „Nici o faptă fără plată”, nu este mai puţin teribilă. Apriga eroină (una din aprigele eroine ale literaturii române) chibzuieşte un plan şi trece decisă la acţiune, rămânând insensibilă la toate rugăminţile lupului, ajuns victima ei neajutorată. Legea talionului triumfă în această poveste cu animale ca în vechile, „bunele” vremuri ale <span class="CharOverride-1">Vechiului Testament</span>. În <span class="CharOverride-1">Dănilă Prepeleac</span> cruzimea devine, s-ar spune, impersonală. Trocurile păguboase ale lui Dănilă, care dă pe rând boii săi „mari şi frumoşi” pe un car, carul pe o capră, capra pe un gânsac şi gânsacul pe o pungă (goală), seria de schimburi catastrofale mai întâi amuză, apoi însă scandalizează, stupefiază. Din personaj comic, Dănilă devine o victimă ca oricare alta, o victimă neajutorată, rostogolindu-se inexorabil pe panta neputinţei sale. Rareori prostia şi-a râs de om cu atâta cruzime: „parcă dracul mi-a luat minţile”, se miră eroul, rămas perplex, „c-o pungă goală” în mână, de proporţiile autopăcălirii sale. Dracul i le-a luat, dracul i le dă înapoi. Căci în întrecerea cu echipa de draci trimişi unul după altul să-l dovedească într-o probă sau alta, Dănilă „schimbă” prostia pe isteţime, o prostie de neînchipuit pe cea mai uimitoare isteţime (e singurul troc care îi reuşeşte, marele troc al vieţii sale). Nu s-a observat paralelismul existent între <span class="CharOverride-1">Curiosul nestăpânit</span>, nuvela intercalată de Cervantes în romanul <span class="CharOverride-1">Don Quijote</span>, şi un episod din <span class="CharOverride-1">Povestea lui Stan Păţitul</span>: anume acela în care cinstea nevestei lui Ipate este pusă la încercare de însuşi Ipate, sfătuit, împins de la spate, ca întotdeauna, de Chirică. Femeia, ca la Cervantes, se lasă înduplecată, chiar dacă în textul lui <span class="CharOverride-2">C.</span> adulterul (care ar fi fost, dacă s-ar fi produs, totuşi… conjugal) nu are loc. Mai sunt destule alte deosebiri între nuvela din <span class="CharOverride-1">Don Quijote</span> şi episodul din <span class="CharOverride-1">Povestea lui Stan Păţitul</span>. Comună celor două texte le este în schimb împrejurarea pe care ele se axează: împingerea în păcat a femeii prin provocarea unei experienţe de verificare. Experienţă care presupune cruzime şi care are o sorginte (în ce-l priveşte pe Ipate: la propriu) diabolică, pentru că ideea provine dintr-o suspiciune nebunească, împinsă până în pânzele albe. Episodul din povestea lui <span class="CharOverride-2">C.</span> nu are coloratura tragică a nuvelei lui Cervantes. După „operaţie”, nevasta lui Ipate devine o „femeie cumsecade”. Spectacolul extragerii (cu cleştele) a coastei vinovate este violent şi crud, un fel de tragere pe roată terapeutică. În <span class="CharOverride-1">Povestea lui Harap-Alb</span> apar două din cele mai crude personaje din întreaga operă a lui <span class="CharOverride-2">C.</span>, Spânul şi Împăratul Roş. Cruzimea nu le este însă cu totul străină nici personajelor simpatice sau pozitive ale basmului. Se poate vorbi, de pildă, de cruzimea pedagogică a craiului care, îmbrăcându-se într-o piele de urs şi ascunzându-se sub un pod, iese în calea feciorilor lui ca să le pună la încercare curajul. Cruzimea unor episoade (precum cel al uciderii Cerbului) este foarte mare. După ce retează capul mirificului animal şi „se aruncă fără sine în groapă, după cum îl povăţuise Sfânta Duminecă”, Harap-Alb este ameninţat de un adevărat puhoi de sânge. Omorâtorul Cerbului Vrăjit se scaldă aici la propriu în sângele victimei sale, cât pe-aci să se înece în el. În miezul povestirii <span class="CharOverride-1">Moş Nichifor Coţcariul</span>, una dintre cele mai valoroase scrieri ale lui <span class="CharOverride-2">C.</span>, se află un şantaj în toată regula, pregătit şi condus cu măiestrie de personajul titular. Nichifor e departe de a fi un soţ exemplar. Ingratitudinea conjugală a eroului, ponegrindu-şi soţia, e crudă. Pe de altă parte, harabagiul o sperie pe îndelete pe Malca, pe care o transporta la Piatra, cu pericole imaginare: tâlharii din Grumăzeşti, lupul, balaurul din dealul Bălaurului (cruzimea glumeţului e simbolizată în text de frecventa invocare a lupului). Când i se pare că a înfricoşat-o cum trebuie, eroul face pasul decisiv, prefăcându-se că vrea să o lase singură, în plină noapte, în pădure (s-ar repezi până acasă, ca să-şi aducă „un capăt şi securea”, să poată drege căruţa, şi la ziuă ar fi înapoi). În text nu există nici o indicaţie în sensul că Malca n-ar fi fost o femeie cinstită. Moş Nichifor Coţcariul sau moş Nichifor şantajistul? Ar fi greşit însă să se deducă de aici că autorul a fost prin excelenţă „un talent crud”, pentru a folosi eticheta pe care un critic i-a aplicat-o cândva lui Dostoievski. Ar putea pleda împotrivă cele mai frumoase pagini din basmul <span class="CharOverride-1">Harap-Alb</span>: cele ce descriu călătoria în grup pe care o înfăptuieşte eroul la Curtea Împăratului Roş, legându-se tovarăş, rând pe rând, cu Gerilă, Flămânzilă, Setilă, Ochilă şi Păsări-Lăţi-Lungilă. Fiecare din ei îşi va arăta priceperea într-un anumit moment critic. Ca „nişte fraţi”, se ajută între ei de fapt toţi. Între cei cinci uriaşi, cu care formează una dintre marile echipe de personaje ale literaturii, Harap-Alb se află în mijlocul unui cerc – viu şi mişcător – al prieteniei. Considerat pe drept cuvânt unul dintre cei mai mari scriitori ai literaturii române culte din toate timpurile, <span class="CharOverride-2">C.</span> nu poate fi totuşi smuls din magma folclorică din care s-a ivit. Două mari atitudini pot fi observate în legătură cu problema relaţiei dintre opera lui şi folclor. Una tinde să-l dezlipească, să-l rupă cu totul pe scriitor de magma originară; cealaltă – să-l confunde şi să-l topească în ea. În raport cu folclorul, „cum procedează de fapt Creangă? Generic vorbind, ca un mare interpret în faţa unei partituri celebre” (George Munteanu). Altfel spus (păstrând termenul de comparaţie propus): ca un mare compozitor creând geniale variaţiuni pe o temă (folclorică) dată. Asemenea variaţiuni au scris şi Beethoven, şi Schubert, şi Liszt, şi Brahms. Creator cu fundament folcloric, neputând fi nici desprins de, nici redus la acesta, <span class="CharOverride-2">C.</span> se avântă pe jumătate din trunchiul viguros al literaturii populare pentru a se înscrie în specia literaturii culte. El este miticul Centaur, de o unică splendoare, al culturii noastre.</p>
			<p class="Heuristica_CITAT">În Creangă trăiesc credinţele, eresurile, datinile, obiceiurile, limba, poezia, morala, filosofia poporului, cum s-au format în mii de ani de adaptare la împrejurările pământului dacic, dedesubtul fluctuaţiunilor de la suprafaţa vieţii naţionale. Creangă este un reprezentant perfect al sufletului moldovenesc între români; al sufletului ţărănesc între moldoveni; al sufletului omului de munte între ţăranii moldoveni. </p>
			<p class="Heuristica_CITAT_semnat">G. Ibrăileanu</p>
			<p class="Heuristica_CITAT">Plăcerea stârnită de audiţia scrierilor lui Creangă e de rafinament erudit. <span class="CharOverride-3">[...]</span> Creangă e un umanist al ştiinţei săteşti, scoţând din erudiţia lui un râs gros, fără a fi totuşi un autor vesel prin materie. Conţinutul poveştilor şi al amintirilor este indiferent în sine, ba chiar apt de a fi tratat liric ori fantastic, veselă este hohotirea interioară, setea nestinsă de vorbe, sorbite pentru ele însele, dintr-o voluptate strict intelectuală.</p>
			<p class="Heuristica_CITAT_semnat">G. Călinescu</p>
			<p class="Heuristica_CITAT">Nici un model popular nu i-a putut pluti înainte lui Creangă, scriindu-şi <span class="CharOverride-3">Amintirile</span>, dar, desigur, nici prototipurile culte ale genului, primele autobiografii şi memorii ale Renaşterii, înmulţite apoi în toate literaturile europene. Aci, ca şi în poveştile şi povestirile sale, Creangă execută trecerea de la nivelul popular al literaturii la nivelul ei cult pe o cale pur spontană, prin dezvoltarea organică a unei înzestrări exercitate în întregul trecut al unei vechi culturi rurale, ajunsă acum să se depăşească pe sine. Poporul întreg a devenit artist individual în Creangă.</p>
			<p class="Heuristica_CITAT_semnat">Tudor Vianu</p>
			<p class="Heuristica_CITAT">Creangă râde din toată inima, dar dintr-o inimă bună, largă şi îngăduitoare, râde de semeni, de fiinţe care îi seamănă lui însuşi şi râde de sine, cum ar râde de oricare altul. „Satira” lui dezvăluie condiţia omului, de care nu omul e vinovat, fiind de aceea demn de iubit şi de salvat. <span class="CharOverride-3">[...]</span> Satiricii sunt totdeauna exteriori lumii pe care o satirizează, în timp ce Creangă face parte cu trup şi suflet din comunitatea eroilor săi. </p>
			<p class="Heuristica_CITAT_semnat">Vladimir Streinu </p>
			<p class="Heuristica_CITAT">Autorul <span class="CharOverride-3">Poveştilor </span>şi <span class="CharOverride-3">Amintirilor</span> e posesorul unei tehnici individuale şi mucenicul ferice al unui travaliu frate cu tortura, în desfăşurarea căruia ies la iveală, unul după altul, darurile unui prozator unic, <span class="CharOverride-3">[…]</span> iar pe de altă parte, de-a lungul procesului atât de necesar de recunoaştere a autonomiei pe care creaţia acestui artist o revendică, o seamă de poziţii intermediare, rămâneri la jumătatea drumului, care tind a-l menţine pe Creangă măcar până la trunchi îngropat în folclor.</p>
			<p class="Heuristica_CITAT_semnat">CORNEL REGMAN</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Scrierile lui I. Creangă</span>, I–II, pref. A.D. Xenopol, cu o biografie de Grig. I. Alexandrescu, Iaşi, 1890–1892; <span class="CharOverride-1">Amintiri din copilărie şi Anecdote</span>, Iaşi, 1892; <span class="CharOverride-1">Opere complecte</span>, I–VI, cu o biografie de Grig. I. Alexandrescu, Bucureşti, [1895]; ed. 2, Bucureşti, 1902–1903; <span class="CharOverride-1">Opere complete</span>, pref. Ilarie Chendi şi St. O. Iosif, Bucureşti, 1902; <span class="CharOverride-1">Opere complete,</span> îngr. şi pref. G.T. Kirileanu şi Ilarie Chendi, Bucureşti, 1906; <span class="CharOverride-1">Opere complete</span>, I–III, pref. E. Lovinescu, 1928; <span class="CharOverride-1">Opere complete</span>, îngr. şi pref. G.T. Kirileanu, Bucureşti, 1932; <span class="CharOverride-1">Opere complete</span>, îngr. G.T. Kirileanu şi IIarie Chendi, introd. Const. Botez, Bucureşti, 1936; <span class="CharOverride-1">Opere</span>, îngr. G.T. Kirileanu, Bucureşti, 1939; ed. Bucureşti, 1957;<span class="CharOverride-1"> Opere</span>, îngr. şi pref. G. Călinescu, Bucureşti, 1953; <span class="CharOverride-1">Opere–Oeuvres</span>, ed. bilingvă, îngr. şi pref. G. Călinescu, Bucureşti, 1963; <span class="CharOverride-1">Opere</span>, I–II, îngr. Iorgu Iordan şi Elisabeta Brâncuş, introd. Iorgu Iordan, Bucureşti, 1970; <span class="CharOverride-1">Opere</span>,<span class="CharOverride-1"> </span>îngr. Iorgu Iordan şi Elisabeta Brâncuş, introd. Eugen Simion, Bucureşti, 2000.</p>
			<p class="Heuristica___m_RPR"><span class="CharOverride-2">Repere bibliografice: </span>Maiorescu, <span class="CharOverride-1">Critice</span>, II, <span class="CharOverride-1">169</span>, III, <span class="CharOverride-1">22</span>,<span class="CharOverride-1"> 72</span>, <span class="CharOverride-1">172</span>,<span class="CharOverride-1"> 321</span>,<span class="CharOverride-1"> 337–338</span>; Iorga, <span class="CharOverride-1">Pagini</span>, I, <span class="CharOverride-1">201–209</span>; Sadoveanu, <span class="CharOverride-1">Opere</span>, XIX, <span class="CharOverride-1">200–207</span>,<span class="CharOverride-1"> 383–389</span>,<span class="CharOverride-1"> 415–430</span>,<span class="CharOverride-1"> 437–441</span>,<span class="CharOverride-1"> 446–448</span>, XX, <span class="CharOverride-1">49–61</span>,<span class="CharOverride-1"> 101–103</span>,<span class="CharOverride-1"> 225–226</span>,<span class="CharOverride-1"> 247–254</span>,<span class="CharOverride-1"> 282–291</span>, <span class="CharOverride-1">498–515</span>; Ibrăileanu, <span class="CharOverride-1">Note</span>,<span class="CharOverride-1"> 76–84</span>; Ibrăileanu, <span class="CharOverride-1">Scriitori</span>,<span class="CharOverride-1"> 148–157</span>; Lovinescu, <span class="CharOverride-1">Critice</span>, X, <span class="CharOverride-1">33–124</span>; Constantinescu, <span class="CharOverride-1">Scrieri</span>, II, <span class="CharOverride-1">333–340</span>; Jean Boutière, <span class="CharOverride-1">La Vie et</span> <span class="CharOverride-1">l’</span><span class="CharOverride-1">æ</span><span class="CharOverride-1">uvre de Ion Creangă</span>, Paris, 1930; ed. (<span class="CharOverride-1">Viaţa şi opera lui Ion Creangă</span>), tr., îngr. şi pref. Const. Ciopraga, 1976; Iorga, <span class="CharOverride-1">Ist. lit. cont.</span> (1934), I,<span class="CharOverride-1"> 219–223</span>; George Ivaşcu, <span class="CharOverride-1">I. Creangă</span>, Iaşi, 1937; G. Călinescu, <span class="CharOverride-1">Viaţa lui Ion Creangă</span>, Bucureşti, 1938; ed. (<span class="CharOverride-1">Ion Creangă. Viaţa şi opera</span>), Bucureşti, 1964; Munteano, <span class="CharOverride-1">Panorama</span>,<span class="CharOverride-1"> 66–70</span>;<span class="CharOverride-1"> </span>Călinescu, <span class="CharOverride-1">Ist. lit.</span> (1941), <span class="CharOverride-1">419–431</span>, <span class="CharOverride-1">Ist. lit.</span> (1982), <span class="CharOverride-1">477–488</span>; Vianu, <span class="CharOverride-1">Arta</span>, I, <span class="CharOverride-1">150–161</span>; Streinu, <span class="CharOverride-1">Clasicii</span>,<span class="CharOverride-1"> 159–208</span>; Cioculescu–Streinu–Vianu, <span class="CharOverride-1">Ist.</span> <span class="CharOverride-1">lit.</span>,<span class="CharOverride-1"> 255–263</span>; Călinescu, <span class="CharOverride-1">Opere</span>, VIII, <span class="CharOverride-1">1042–1047</span>, XI, <span class="CharOverride-1">142–145</span>, <span class="CharOverride-1">196–216</span>, <span class="CharOverride-1">241–253</span>, <span class="CharOverride-1">256–259</span>, <span class="CharOverride-1">330–341</span>, <span class="CharOverride-1">491–507</span>, <span class="CharOverride-1">524</span>, <span class="CharOverride-1">534–536</span>, <span class="CharOverride-1">645–658</span>, <span class="CharOverride-1">670–680</span>, <span class="CharOverride-1">984–986</span>, <span class="CharOverride-1">1010–1012</span>,<span class="CharOverride-1"> 1094</span>; Dima, <span class="CharOverride-1">Studii</span>,<span class="CharOverride-1"> 253–293</span>; Zoe Dumitrescu-Buşulenga, <span class="CharOverride-1">Ion Creangă</span>, Bucureşti, 1963; Ciopraga, <span class="CharOverride-1">Portrete</span>, <span class="CharOverride-1">50–68</span>;<span class="CharOverride-1"> </span>Ovidiu Bârlea,<span class="CharOverride-1"> Poveştile lui Creangă</span>,<span class="CharOverride-1"> </span>Bucureşti<span class="CharOverride-1">,</span> 1967; Savin Bratu, <span class="CharOverride-1">Ion Creangă</span>, Bucureşti, 1968; G.I. Tohăneanu, <span class="CharOverride-1">Stilul artistic al lui I. Creangă</span>, Bucureşti, 1969; Vladimir Streinu, <span class="CharOverride-1">Ion Creangă</span>, Bucureşti, 1971; Vlad, <span class="CharOverride-1">Povestirea</span>, <span class="CharOverride-1">65–66</span>, <span class="CharOverride-1">passim</span>; <span class="CharOverride-1">Ist.</span> <span class="CharOverride-1">lit.</span>, III, <span class="CharOverride-1">243–303</span>; George Munteanu, <span class="CharOverride-1">Introducere în opera lui</span> <span class="CharOverride-1">Ion Creangă</span>, Bucureşti, 1976; <span class="CharOverride-1">Ion Creangă interpretat de...</span>, îngr. şi pref. Const. Ciopraga, Bucureşti, 1977; Petru Rezuş, <span class="CharOverride-1">Pe urmele lui Ion Creangă</span>,<span class="CharOverride-1"> </span>Bucureşti, 1977; <span class="CharOverride-1">Dicţ. lit. 1900</span>, <span class="CharOverride-1">236–241</span>; Andrei Oişteanu, <span class="CharOverride-1">Grădina de dincolo.</span> <span class="CharOverride-1">Zoosophia</span>,<span class="CharOverride-1"> </span>Cluj-Napoca, 1980, <span class="CharOverride-1">6–135</span>; Petru Rezuş, <span class="CharOverride-1">Ion Creangă. Mit şi</span> <span class="CharOverride-1">adevăr</span>, Bucureşti, 1981; Ioan Holban, <span class="CharOverride-1">Ion Creangă. Spaţiul</span> <span class="CharOverride-1">memoriei</span>, Iaşi, 1984; Vasile Lovinescu, <span class="CharOverride-1">Creangă şi Creanga</span> <span class="CharOverride-1">de aur</span>, Bucureşti, 1989; Valeriu Cristea, <span class="CharOverride-1">Despre Creangă</span>, Bucureşti, 1989; <span class="CharOverride-1">Destinul unui clasic. Studii şi articole despre</span> <span class="CharOverride-1">Ion Creangă</span>, îngr. şi pref. Ilie Dan, Bucureşti, 1989;<span class="CharOverride-1"> </span>Ion Bălu, <span class="CharOverride-1">Viaţa lui Ion Creangă</span>, Bucureşti, 1990; Mircea Scarlat, <span class="CharOverride-1">Pos&#173;teritatea lui Creangă</span>, pref. Nicolae Manolescu, Bucureşti, 1990; Irina Petraş, <span class="CharOverride-1">Ion Creangă, povestitorul</span>, Bucureşti, 1992; Micu, <span class="CharOverride-1">Scurtă ist</span>., I, <span class="CharOverride-1">257–266</span>; Valeriu Cristea, <span class="CharOverride-1">Dicţionarul personajelor lui Creangă</span>, București, 1995; ed. 2, Bucureşti, 1999; Cornel Regman, <span class="CharOverride-1">Ion Creangă. O biografie a operei</span>, Bucureşti, 1995; <span class="CharOverride-1">Dicţ. analitic</span>, I, <span class="CharOverride-1">33–36</span>, III, <span class="CharOverride-1">104–106</span>,<span class="CharOverride-1"> 401–403</span>, IV, <span class="CharOverride-1">675–679</span>; <span class="CharOverride-1">Dicţ. esenţial</span>,<span class="CharOverride-1"> 217–223</span>; Constantin Parascan, <span class="CharOverride-1">Ion Creangă. Măştile inocenţei</span>, pref. Zoe Dumitrescu-Buşulenga, postfaţă Liviu Leonte, Iaşi, 2000; Sorescu, <span class="CharOverride-1">Lumea</span>,<span class="CharOverride-1"> 86–118</span>; Mircea Bertea, <span class="CharOverride-1">Creangă înainte de</span> <span class="CharOverride-1">Creangă</span>, postfaţă Doina Curticăpeanu, Cluj-Napoca, 2002; Mircea A. Diaconu, <span class="CharOverride-1">Ion Creangă. Nonconformism şi</span> <span class="CharOverride-1">gratuitate</span>, Cluj-Napoca, 2002; Dan Grădinaru, <span class="CharOverride-1">Creangă</span>, Bucureşti, 2002; Ilie Guţan, Victoria Murărescu–Guţan, <span class="CharOverride-1">Ion Creangă. Treptele receptării operei</span>, Sibiu, 2003; Manolescu, <span class="CharOverride-1">Istoria</span>, <span class="CharOverride-1">410–418</span>;  Mihai Cimpoi, <span class="CharOverride-1">Sinele arhaic. Ion Creangă: dialecticile amintirii şi memoriei</span>, Iaşi, 2011; Ion Pecie, <span class="CharOverride-1">Phallusiada sau Epopeea iconoclastă a lui Creangă</span>, Pitești, 2011;<span class="CharOverride-1"> </span>Eugen Simion, <span class="CharOverride-1">Ion Creangă. Cruzimile unui moralist jovial</span>, pref. Mihai Cimpoi, Iaşi, 2011; Zamfir, <span class="CharOverride-1">Panorama</span>, I, <span class="CharOverride-1">343–356</span>.&#9;<span class="Semnatura">V.Cr.</span></p>
			<p class="Heuristica_PRIMUL_Semnat"><span class="titlu-12">CREDINȚA</span>, cotidian apărut la București între 2 decembrie 1933 și 20 ianuarie 1938 sub conducerea lui Sandu Tudor. Poartă subtitlul „Ziar independent de luptă politică și spirituală”. Din redacție fac parte la începutul lui 1935 Ștefan Constantinescu (secretar de redacție), Petru Manoliu, Cicerone Theodorescu, Zaharia Stancu, Eugen Jebeleanu, Victor Medrea, Al. C. Constantinescu, Virgil Gheorghiu, Neagu Rădulescu, Ștefan Cosma, Vasile Damaschin ș.a. În primul număr programul tradiționalist de factură ortodoxă este afișat în editorialul nesemnat <span class="CharOverride-1">Cuvânt</span>: „Nu suntem nici «[f]ascie», nici «echipă», nu slujim nici dreapta, nici stânga. […] Ce este această barbarie de semne străine, care au năvălit peste noi de la o vreme: cruci încârligate, cămăși colorate, ciocane și steaguri roșii sau alte ciudățenii? Nu le recunoaștem ale sufletului nostru. Simbol pentru noi poate fi o cruce de pe evanghelia lui Neagoe Basarab sau cea a muceniciei lui Brâncoveanu Voievod. […] Dragostea de moșie, de neam și lege nu are nici o legătură cu abstracțiile veacului al XVIII-lea apusean. Horia, Cloșca și Crișan, cei trei țărani munteni din țara Moților, au murit mai înainte decât Danton, Robespierre, Marat, cei trei avocați și burghezi de provincie franceză. […] Credința noastră e să înfăptuim «Țara slobodă și duhovnicească». Credința aceasta, a noastră, e chezășia viitorului, în ciuda politicianismului care ne sfâșie”. În editorialul <span class="CharOverride-1">Avem un rege</span> Sandu Tudor laudă virtuțile principiului monarhic răsăritean față de cel occidental („Datorită acestor deosebiri, aici în răsărit și mai ales la noi românii, nu se poate întrona dictatura. Dictaturile sunt formule apusene, urmarea unui principiu de autoritate laic în decadență”). În primul număr mai semnează Andrei Șerbulescu (Belu Zilber) <span class="CharOverride-1">Samsarii morții pregătesc un nou război</span>, Camil Petrescu <span class="CharOverride-1">„Ecoul”</span> (despre o gazetă din Arad), C. Noica, <span class="CharOverride-1">Jos problemele mari!</span> ș.a. De la început formatul este stabilit. Gazeta are o pagină permanentă dedicată eseului cultural, numită „Duh și slovă”: aici se regăsesc de regulă un editorial pe teme cultural-politice de Sandu Tudor (<span class="CharOverride-1">Reacționarismul de azi</span>, dar și un atac la adresa lui Adrian Maniu, numit „poetul cumulard” în calitatea sa de director al programului artistic de la Radio, de academician etc.), un articol de actualitate semnat de Zaharia Stancu (adesea pamfletar), de Șerban Eliescu sau de alții, plus o cronică muzicală (Virgil Gheorghiu), literară și dramatică (Petru Manoliu). De-a lungul anului 1934 în această pagină scriu în mai multe rânduri Constantin Noica (eseuri pe teme politice, literare, filosofice: <span class="CharOverride-1">Cartea veacului, cartea </span><span class="CharOverride-1">șomeurilor</span>, <span class="CharOverride-1">Ce nu știe cetățeanul</span>, <span class="CharOverride-1">Despre oamenii prea inteligenți</span>, <span class="CharOverride-1">Ce face tineretul?</span>) sau Eugen Ionescu (cronici la I. Al. Brătescu-Voinești, <span class="CharOverride-1">La pescuit</span>, Mihail Sadoveanu, <span class="CharOverride-1">Creanga de aur</span>, Mircea Eliade, <span class="CharOverride-1">India</span>, Mihail Sebastian, <span class="CharOverride-1">De două mii de ani</span>), precum și, sporadic, Andrei Șerbulescu (<span class="CharOverride-1">Războiul religios în Germania</span>), Al. Lascarov-Moldovanu (<span class="CharOverride-1">Teatrul Național și tineretul</span>). O rubrică fixă cu profil cultural este „Țintar”, realizată de Erasm (Petru Manoliu), constând în scurte recenzii sau ecouri la librăria franceză, revista presei, informații și zvonuri comentate. Mai scriu în primii ani Radu Boureanu (<span class="CharOverride-1">Academician mardeiaș</span>, tot despre Adrian Maniu), Scarlat Callimachi (<span class="CharOverride-1">Lew Tolstoi în București</span>), Dim. G. Teodorescu (<span class="CharOverride-1">Profetul impotent</span>, contra lui Hitler), N.M. Condiescu (<span class="CharOverride-1">Însemnările lui Safirim</span>), Octav Șuluțiu (<span class="CharOverride-1">Rânduri pentru o artă nouă: fotografia</span>), C. Clonaru (<span class="CharOverride-1">Sterilizare </span>– în favoarea politicilor eugenice ale lui Hitler), S. Ciornei (<span class="CharOverride-1">Educarea vânzătorului de cărți</span>), Camil Baltazar (<span class="CharOverride-1">Un președinte pentru Societatea Scriitorilor Români</span>, <span class="CharOverride-1">Revirimentul Panait Istrati</span>). Panait Istrati oferă la sfârșitul lui 1934 câteva pagini de carnet intim. În primul an de existență <span class="CharOverride-2">C.</span> putea apărea drept un organ al Tinerei Generații. Însă impresia aceasta se sfărâmă în urma unui scandal anticriterionist declanșat  la sfârșitul lui 1934: pe 16 decembrie Sandu Tudor semnează atacul <span class="CharOverride-1">Generația „Criterion”</span> („sunteți farsori, sterpi și vicioși până în măduva oaselor, mediocri și nevropați”), însoțit de un articol de Victor Medrea (<span class="CharOverride-1">Ofensiva invertiților</span>) și de Zaharia Stancu cu pamfletul <span class="CharOverride-1">Onoarea dintre fese</span>. Afacerea fusese pornită de Zaharia Stancu, care scrisese în ziarul „Naționalul nou” articolul demascator <span class="CharOverride-1">Tovărășii literare, năravuri și moravuri</span>, privitor la homosexualitatea unor membri ai grupului Criterion (dansatorul Gabriel Negry, Petru Comarnescu). Zaharia Stancu avea să fie provocat la duel de Comarnescu și de Alexandru Christian Tell, iar Mircea Vulcănescu și Alexandru Christian Tell încearcă să le aplice corecții fizice, în redacția <span class="CharOverride-2">C.</span> și la Corso, lui Sandu Tudor și lui Zaharia Stancu. Pe 9 ianuarie 1935 prima pagină titrează cu litere de o șchioapă <span class="CharOverride-1">Traficul de carne bărbătească din elita bucureșteană</span>, completând cu subtitluri de felul: <span class="CharOverride-1">Obiceiurile turcești de la „Criterion”</span>; <span class="CharOverride-1">Doctorul în științele posterioare de la Los Angeles; Haremul bărbătesc al „Comărneascăi”; De-a capra sau de-a dragostea; Apărați, voi cetățeni, moralitatea neamului românesc și sănătatea copiilor voștri!</span>. Este lansată sintagma „cavaleri de Curlanda”, prin care se lovește în Gabriel Negry și în Petru Comarnescu, a cărui demitere din demnitățile de inspector al teatrelor și de funcționar la Fundațiile Regale se cere imperios: „Petru Comarnescu voia să propage homosexualitatea în societatea românească, încercând să înalțe această murdară inversiune la rangul de valoare spirituală”. De asemenea, sunt demascați ca homosexuali Tell și Vulcănescu. Pentru Sandu Tudor, în foiletonul <span class="CharOverride-1">Despre sodomie</span>, Criterion devine „o farsă pusă la cale din inițiativa bine cugetată a «Cavalerilor de Curlanda», pentru a înșela buna credință a celor mulți onești. Pentru a recruta cât mai mulți prozeliți”; apar și accente xenofobe, homosexualitatea considerându-se un import străin de adevăratele valori românești, Comarnescu fiind considerat un „leah”. Cei vizați (Comarnescu, Tell) îi acționează în judecată pe Sandu Tudor și pe Victor Medrea, dar campania continuă furibund într-un stil suburban. Zaharia Stancu vorbește despre acei „triști și orizontali cavaleri” (<span class="CharOverride-1">Pentr-un petic de… onoare</span>), iar în articolul <span class="CharOverride-1">Cavalerii, justiția și puterile nevăzute</span> atacă relațiile sus-puse ale „cavalerilor”. Într-o pagină intitulată <span class="CharOverride-1">Pentru lămurirea „nelămuriților” în cazul Petru Comarnițki</span> se citează din Marcel Proust (amintit ca expert și geniu, nu și ca homosexual) pasaje „demascatoare” despre baronul de Charlus, personaj homosexual din <span class="CharOverride-1">În căutarea timpului pierdut</span>. Între timp, în februarie 1935 are loc arestarea lui Sandu Tudor, împreună cu Libarid Lorenian, administratorul publicației, și cu reporterul Dumitru Banu, pentru șantajul denunțat de un anume Ioan Tatos, șeful Centralei Cooperativei de Import și Export. <span class="CharOverride-2">C.</span> leagă prompt această arestare de presupuse cercurile oculte ale homosexualilor (fiind invocat Ion N. Manolescu-Strunga, socrul lui Comarnescu, ministru al Industriei și Comerțului). Zaharia Stancu cere dramatic într-un editorial: <span class="CharOverride-1">Asasinați-ne</span>. Însă după mai puțin de o săptămână arestații sunt eliberați. Afacerea va fi prelungită o vreme, declinând cu timpul. Altă campanie notabilă a fost împotriva lui D. Gusti în 1934, prin articole de Zaharia Stancu (<span class="CharOverride-1">Sociologul Sony boy</span> – acuzând echipele sociologice înființate de Gusti că „rechiziționaseră, în numele culturii, fără plată, cai de călărit, gâște de fript, fete de iubit”, <span class="CharOverride-1">Mercenarul Dimitrie Gusti</span>) și Sandu Tudor (<span class="CharOverride-1">Flit pentru parazitul gustian</span>). Pe 10 februarie 1935 a fost scos un număr special Nae Ionescu, cu articole de Sandu Tudor (<span class="CharOverride-1">Un trezitor de conștiințe</span>), Cicerone Theodorescu (<span class="CharOverride-1">Prietenul tinerilor și profesorul de tinerețe</span>), Petru Manoliu (<span class="CharOverride-1">Gânduri pentru profesorul Nae Ionescu</span>), Zaharia Stancu (<span class="CharOverride-1">Omul ursit să fie trădat</span>), D.C. Amzăr (<span class="CharOverride-1">Inițiatorul</span>). Alt număr special i-a fost dedicat Franței pe 14 iulie 1935: Zaharia Stancu scrie articolul <span class="CharOverride-1">Decapitarea celor încoronați. Cum au fost executați Ludovic XVI și Maria Antoaneta</span>, Sandu Tudor semnează <span class="CharOverride-1">Tragedia „drepturilor omului”</span> („Din Revoluția Franceză s-a născut fatal o robie mai grozavă. Burghezia și capitalismul, exploatatorii de azi ai muncii celor mulți, sunt copii direcți ai ei. 14 iulie e cea mai tipică sărbătoare burgheză”), Eugen Jebeleanu evocă luarea Bastiliei. Interviuri cu Ion Petrovici, C. Rădulescu-Motru, G.G. Antonescu pe tema propunerii de limitare a numărului studenților în facultăți  apar tot în 1935. Din decembrie 1936 ziarul trece pe un format mai mare, reducând numărul de pagini și eliminând aproape cu totul subiectele culturale. Dintre vechile rubrici este păstrată „Țintar”, acoperită la început tot de Erasm, iar mai apoi, cu schimbul, de Cicerone Theodorescu, C. Panaitescu ș.a. În pagini se mai strecoară câte o cronică dramatică iscălită de director. Pe prima pagină semnează editoriale prin rotație Petru Manoliu, Sandu Tudor, Cicerone Theodorescu, Al. Mironescu. Câte un ecou al scandalului din 1934–1935 încă se manifestă în 1937 prin articole răzlețe de felul <span class="CharOverride-1">Ce pățesc astăzi seducătorii, atentatorii frauduloși la pudoare, homosexualii, sodomiții, cei care înjură etc., și ce pățeau pe vremea lui Matei Basarab</span>. Ultimul număr anunță dizolvarea Parlamentului de către Carol al II-lea. <span class="CharOverride-2">C.</span> a editat suplimentul cultural „Floare de foc” între 6 ianuarie şi 19 martie 1932, între 25 martie şi 30 aprilie 1933, apoi între 25 ianuarie şi 2 iulie 1936, inițial ca publicație separată, apoi ca insert în interiorul ziarului. &#9;<span class="Semnatura">M.I.</span></p>
			<div class="_idGenObjectLayout-1">
				<div id="_idContainer006">
					<div id="_idContainer004" class="Basic-Text-Frame">
						<p class="Titlu-Nume-H">CREMENE, Mioara </p>
						<p class="Titlu-mic-DATE">(pseudonim al Mariei Elena Gorea; 6.IX.1923, Bucureşti – 18.IV.2014, Paris), poetă, prozatoare, traducătoare. </p>
					</div>
					<div id="_idContainer005" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08_DGLR_C_734-855-web-resources/image/Cremene_Mioara.jpg" alt="" />
					</div>
				</div>
			</div>
			<p class="Heuristica-PRIMUL">S-a născut într-o familie de intelectuali: mama, Erna, era fiica ziaristului B. Brănişteanu, iar tatăl, Alexandru Samoil Gorea, avocat, era originar din Craiova. Face primele clase la București, la şcoala de lângă biserica Popa Rusu şi pe cele superioare la Liceul „Regina Maria”. În 1944 se înscrie la Conservator (clasa Victor Ion Popa) şi începe să frecventeze cursu&#173;rile Facultăţii de Litere şi Filosofie de la Universitatea din Bucureşti, obţinând însă licenţe în psihologie şi în regie. Lucrează imediat după război la ziarul „Ecoul” şi debutează în „Rampa” cu o cronică despre piesa <span class="CharOverride-1">Manasse</span> a lui Ronetti-Roman; colaborează la „Fapta” şi „Tribuna poporului”. Din 1947 se află în redacţia noii serii a „Contemporanului”, unde semnează cu pseudonimul Mioara Cremene reportaje despre Delta Dunării. În 1950, după un diferend cu Horia Liman, este transferată ca redactor-şef adjunct la revista pentru copii „Arici-Pogonici”. Debutează editorial în 1951 cu piesa în versuri <span class="CharOverride-1">Mălina şi cei trei ursuleţi.</span> Din 1954 este secretara Secţiei de literatură pentru copii şi tineret a Uniunii Scriitorilor. </p>
			<p class="Heuristica-BASE">Mai bine de un deceniu <span class="CharOverride-2">C.</span> se dedică literaturii pentru copii, realizând peste douăzeci de cărţi. Volumul <span class="CharOverride-1">Bună dimineaţa, lume! </span>(1959), vizibil influenţat de lirica lui Tudor Arghezi, în descendenţa căruia poeta însăşi se declară, şi cel mai realizat în plan artistic de până atunci, devine, paradoxal, un incident în biografia autoarei, atrăgându-i – după propriile mărturisiri – aspre critici la Uniunea Scriitorilor şi chiar întreruperea, pentru un timp, a activităţii publicistice. În 1964 revine în presă la redacţia de poezie a „Gazetei literare”. Alte plachete de versuri, un volum de nuvele şi un roman de ficţiune ştiinţifică şi politică, <span class="CharOverride-1">Mărirea şi decăderea planetei Globus</span> (1968; Premiul Uniunii Scriitorilor), întregesc bibliografia şi profilul autoarei, ale cărei valenţe artistice se manifestă în mai multe planuri. În <span class="CharOverride-1">Adevărul şi inima </span>(1964) registrul poetic este dominat de emoţiile cotidiene, de aspectele simple ale vieţii, de gesturile temerare ale omului. Dumitru Micu remarca aici „o senzaţie de receptare vrăjită a impresiilor de toate zilele”, ca şi „trăirea înfiorată a elanurilor”. Poeziile plachetei următoare, <span class="CharOverride-1">Versuri de spus cu ghitara</span> (1967), indică o mutaţie stilistică şi o desentimentalizare aproape calculată. Emigrând în Franţa în 1969, <span class="CharOverride-2">C.</span> îşi continuă activitatea cinematografică alături de soţul ei, cineastul Sergiu Huzum, ca scenaristă şi coautoare a unor filme de artă şi telefilme: <span class="CharOverride-1">Biografie </span>(1962), <span class="CharOverride-1">Prietenul meu, poetul</span>, consacrat lui Miron Radu Paraschivescu, <span class="CharOverride-1">Prin Vrancea</span> (1969), <span class="CharOverride-1">Métropoème</span> (1970), <span class="CharOverride-1">Anatomie d’un couple </span>(1974), <span class="CharOverride-1">Allée des Brouillards – Regards sur Maurice Utrillo </span>(1983), <span class="CharOverride-1">Sfidarea Sfinxului – Poetul Gherasim Luca</span> (1994), realizat împreună cu George Astaloş. După primul volum de versuri în limba franceză (1980) apar în anul următor două scurte romane, scrise în colaborare cu fiul ei, Adrian Cremene, şi semnate cu pseudonimul Doïna Dor. A doua carte de versuri în franceză, <span class="CharOverride-1">Poèmes byzantins</span> (1987), câteva eseuri publicate cu prilejul bicentenarului Revoluţiei franceze, o carte cu reţete tradiţionale, <span class="CharOverride-1">La Cuisine de nos grandes-mères roumaines</span> (1983), iscălită tot Doïna Dor, ş.a. ilustrează creativitatea diversă a scriitoarei şi capacitatea de acomodare la universul adoptiv. După 1989 <span class="CharOverride-2">C.</span> revine în spaţiul cultural de obârşie cu un volum antologic bilingv, <span class="CharOverride-1">Poèmes en exil – Poeme în exil </span>(1994), reunind echivalenţe româneşti şi franceze ale aceloraşi motive poetice. În 1995 apare la Bucureşti şi un roman compus după 1980 în limba română, <span class="CharOverride-1">Odioasa crimă din Carpathia sau Din însemnările unui celibatar </span>(1995)<span class="CharOverride-1">.</span> Nu este, cum poate părea după titlu, o carte poliţistă de ficţiune, căci însemnările într-un târziu jurnal parizian făcute de personajul-narator, Sandu Gore – tânăr gazetar în anii ’50 ai secolului trecut într-o ţară de democraţie populară –, dezvăluie situaţii, evenimente şi personaje autentice, uşor de identificat în România acelei perioade: Sandu Gore este redactor la „Steaua de partid” şi la „Carpathia muncitoare marxist-leninistă ilustrată” dintr-un vechi oraş universitar, unde funcţionează, ca pretutindeni, „instituţiile periculoase”, „Poliţia proletară – P.P.”, „Investigaţia internă – poliţia aşa-zis secretă a Carpathiei – I.I.” ş.a. Invadată de „gitani”, analfabeţi rusizaţi, „turnători de serviciu” şi activişti de partid, lumea prin care trece gazetarul este una deformată până la caricaturizare, grotescă. Sandu Gore o priveşte cu ironie, încercând să se distanţeze de ea, dar, adevărat Don Juan local, amator de legături amoroase cu vedetele feminine ale nomenclaturii, se adaptează totuşi, ba chiar suportă îngăduitor penibile poveşti cu „militanţi comunişti, idealişti”. Spre final tonul ironic, degajat al naratorului se converteşte într-unul reflexiv, ca să dezvăluie, în spatele mascaradei la care asistase, o crimă odioasă, în care sunt implicate, mai mult sau mai puţin, toate personajele. Din altă perspectivă şi într-o manieră originală, <span class="CharOverride-2">C.</span> îşi aduce astfel contribuţia la configurarea unei perioade tragice din istoria românească. <span class="CharOverride-1">La ce foloseşte Parisul?</span> (2000) este o carte de memorialistică, înfiripată într-un lung dialog între <span class="CharOverride-2">C.</span>, căreia îi aparţine ideea, şi Mariana Sipoş. Realizată la Paris, întâlnirea are drept scop nu doar fixarea în chip durabil a amintirilor scriitoarei, ci şi trezirea amneziilor care domină contemporaneitatea, cu alte cuvinte, stimularea „organului gânditor” al generaţiei „uituce”. Relatările fiind dominant din lumea literară, se alcătuieşte treptat şi parţial „mica istorie literară” a deceniilor al cincilea, al şaselea şi al şaptelea din veacul trecut. Dialogând la mai bine de jumătate de secol, <span class="CharOverride-2">C.</span> se distanţează fără a se înstrăina de o epocă pe care a trăit-o cu un anume entuziasm. Secvenţe din viaţa redacţională şi din cea universitară la cumpăna dintre două lumi, portrete de scriitori şi tablouri de grup, în care se detaşează figuri devenite remarcabile, între care Nicolae Labiş, cuplul Marin Preda şi Aurora Cornu, Dan Deşliu, Zaharia Stancu, Ion Caraion, Nicolae Breban şi mulţi alţii, se succedă pline de autenticitate şi culoare sub obiectivul scriitoarei, care pare că mânuieşte cu pricepere un aparat de filmat. În ciuda întrebării din titlu rămase în final fără răspuns, cartea, care dă şi cheia personajelor din romanul <span class="CharOverride-1">Odioasa crimă din Carpathia</span>, ilustrează încă o dată ideea că Parisul foloseşte în primul rând literaturii.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Mălina şi cei trei ursuleţi</span>, Bucureşti, 1951; <span class="CharOverride-1">Povestea scânteii</span>, Bucureşti, 1951; <span class="CharOverride-1">Strada teilor</span>, Bucureşti, 1952; <span class="CharOverride-1">La noi în gospodărie</span>, Bucureşti, 1954; <span class="CharOverride-1">Primăvara noastră</span>, Bucureşti, 1954; <span class="CharOverride-1">Trestiile de aur</span>, Bucureşti, 1955; <span class="CharOverride-1">Ucenicii vrăjitori</span>, Bucureşti, 1956; <span class="CharOverride-1">Poveşti de-o şchioapă</span>, Bucureşti, 1958; <span class="CharOverride-1">Bună dimineaţa, lume!</span>, Bucureşti, 1959; <span class="CharOverride-1">Teatru de păpuşi</span>, Bucureşti, 1959; <span class="CharOverride-1">Băieţelul din Ţara Gheţurilor. Teatru pentru copii</span>, Bucureşti, 1961; <span class="CharOverride-1">Poezii pentru toate orele</span>, Bucureşti, 1963; <span class="CharOverride-1">Adevărul şi inima</span>, Bucureşti, 1964; <span class="CharOverride-1">Livada cu poveşti</span>, Bucureşti, 1964; <span class="CharOverride-1">Povestea cu ghetuţele</span>, Bucureşti, 1964; <span class="CharOverride-1">Trenuleţul</span>, Bucureşti, 1964; <span class="CharOverride-1">Poze mari şi poze mici</span>, Bucureşti, 1965; <span class="CharOverride-1">Magazinul de mirese şi alte povestiri</span>, Bucureşti, 1966; <span class="CharOverride-1">Versuri de spus cu ghitara</span>, Bucureşti, 1967; <span class="CharOverride-1">Mărirea şi decăderea planetei Globus</span>, Bucureşti, 1968; <span class="CharOverride-1">Oraşul Dirlidang</span>, Bucureşti, 1968; <span class="CharOverride-1">9+1</span>, pref. Guy de Bosschère, cu desene de Tudor Banuș, Paris, 1980; <span class="CharOverride-1">Le Dernier Prince des Carpathes</span> (în colaborare cu Adrian Cremene), Paris, 1981; <span class="CharOverride-1">Charmes d’amour en Roumanie</span> (în colaborare cu Adrian Cremene), Paris, 1981; <span class="CharOverride-1">La Cuisine de nos grandes-mères roumaines</span>, Paris, 1983; <span class="CharOverride-1">Poèmes byzantins</span>, Paris, 1987; <span class="CharOverride-1">A doua tinerețe a lui Condorcet</span>,<span class="CharOverride-1"> </span>Paris, 1989; <span class="CharOverride-1">Poèmes en exil – Poeme în exil</span>, ed. bilingvă, Bucureşti, 1994; <span class="CharOverride-1">Odioasa crimă din Carpathia sau Din însemnările unui celibatar</span>, Bucureşti, 1995; <span class="CharOverride-1">Întâlnire cu o femeie extraordinară – Madame Helvétius</span>, Paris, 1995; <span class="CharOverride-1">Penthesileea la Troia </span>(în colaborare cu Adrian Cremene), postfaţă Cătălina Buzoianu, Bucureşti, 1996; <span class="CharOverride-1">Dicţionar iniţiatic al ordinelor cavalereşti</span>, pref. Răzvan Theodorescu, Bucureşti, 1998; <span class="CharOverride-1">La ce foloseşte Parisul? Evocări şi dileme din exil</span> (în colaborare cu Mariana Sipoş), Bucureşti, 2000; <span class="CharOverride-1">Întâmplări din oraşe de pâclă</span>, Bucureşti, 2002; <span class="CharOverride-1">Şoapte şi strigăte</span>, Bucureşti, 2009; <span class="CharOverride-1">Isus sau Provocarea prin moarte. Convorbiri iniţiatice, Paris, 1989–2009</span>, tr. Magdalena Popescu-Bedrosian, Bucureşti, 2011. <span class="CharOverride-2">Traduceri:</span> Dimos Rendis, <span class="CharOverride-1">Geneza</span>, Bucureşti, 1957; Heinrich von Kleist, <span class="CharOverride-1">Opere</span>, I–II, îngr. Herta Spuhn, pref. Nicolae Balotă, postfaţa trad., Bucureşti, 1993–1995 (în colaborare).</p>
			<p class="Heuristica___m_RPR"><span class="CharOverride-2">Repere bibliografice: </span>Dumitru Micu, <span class="CharOverride-1">„Adevărul şi inima”</span>, GL, 1964, 17; Mădălina Nicolau, <span class="CharOverride-1">„Adevărul şi inima”</span>,<span class="CharOverride-1"> </span>VR, 1965, 9; Valeriu Cristea, <span class="CharOverride-1">„Magazin de mirese”</span>, GL, 1966, 49; Dumitru Solomon, <span class="CharOverride-1">„Versuri de spus cu ghitara”, </span>GL, 1967, 42; Guy de Bosschère, <span class="CharOverride-1">Mioara Cremene</span>,<span class="CharOverride-1"> </span>„Journal des poètes”, 1979, 7; Ileana Berlogea, <span class="CharOverride-1">„Penthesileea la Troia”: mit şi actualitate</span>, CRC, 1997, 2; Magdalena Boiangiu, <span class="CharOverride-1">Jocurile zeilor și ale oamenilor</span>, TTR, 1997, 1–2; Opriţă, <span class="CharOverride-1">Anticipaţia</span>,<span class="CharOverride-1"> 433–436</span>; Octavian Soviany, <span class="CharOverride-1">Flori presărate din muzeul memoriei</span>, OC, 2009, 217; Manolescu, <span class="CharOverride-1">Enciclopedia</span>,<span class="CharOverride-1"> 214</span>. &#9;<span class="Semnatura">M.P.-C.</span></p>
			<p class="Heuristica-PRIMUL"><span class="titlu-12">CREŢAN, Gabriela</span> (7.XII.1955, Bucureşti), poetă. Este fiica Eugeniei Crețan (n. Jescu), contabilă, și a lui Ioan Creţan, funcţionar. În anii 1962–1970 urmează cursurile învăţământului elementar în mai multe şcoli din Bucureşti, după care, tot aici, este elevă la Liceul „Gheorghe Şincai” (1970–1974), iar în perioada 1975–1979 studiază la Facultatea de Filosofie, secţia psihologie. Lucrează ca profesor-defectolog la Şcoala Ajutătoare din comuna Fierbinţi, judeţul Ialomiţa (1979–1982), ca sociolog la Institutul de Proiectare şi Construcţii Tipizate din Bucureşti (1982–1985), ca psiholog principal în Laboratorul de Testări Psihologice al Centrului de Medicină Sportivă din Bucureşti (1985–1990), ulterior fiind cercetător ştiinţific la Institutul de Ştiinţe ale Educaţiei din Bucureşti, în laboratorul de teorie a educaţiei. Debutează în presă ca elevă, în 1972, cu un fragment de proză („<span class="CharOverride-1">O să-ţi spun, dar nu acum</span>”), la rubrica lui Teohar Mihadaş „Condeie noi” din „Steaua”. Debutul semnificativ este însă acela din 1981, în „Luceafărul”, la recomandarea lui Geo Dumitrescu. Publică în continuare cu dificultate în reviste din pricina cenzurii. În 1984 devine membră a cenaclului Numele Poetului, coordonat de Cezar Ivănescu, pe care îl consideră maestrul său. Debutul editorial se produce abia în 1994 cu volumul de versuri <span class="CharOverride-1">Mic tratat despre arta trădării</span>, după ce cartea a fost amânată zece ani de editurile Albatros, Cartea Românească şi Eminescu. A mai colaborat la „România literară”, „Viaţa românească”, „Poezia”, „Contrapunct”, „Adevărul literar şi artistic”, „Convorbiri literare”, „Vatra”, „Contemporanul”, „Argeş”, „Hyperion”, „Galateea” (Königsbrunn, Germania), „Agero” (Stuttgart), „Gradina” (Serbia), „Ç.N. Çeviri Edebiyatı” (Küçükköy-İstanbul), ş.a.</p>
			<p class="Heuristica-BASE">Începând cu<span class="CharOverride-1"> Mic tratat despre arta trădării</span>, <span class="CharOverride-2">C.</span> scrie o poezie neoexpresionistă, manevrând numeroase referințe alchimice și ezoterice ce compun o simbolistică nu neapărat personală, dar care capătă consistență și persistență prin claritatea tăioasă – nu și simplă – a declamației. De altfel, critica a vorbit despre „patosul cu totul neobişnuit al discursului, care îmbină energiile nimicitoare ale sarcasmului cu modulaţiile rapsodice ale poetului orfic, imnul şi diatriba, ca şi […] vizionarismul dominat de reprezentările bestiarului apocaliptic” (Octavian Soviany). Ca atitudine constantă, suprapusă pe canavaua erotismului impregnat cu o sacralitate ocultă, se manifestă un masochism sublimat în scenarii mistice, adesea cu distorsiuni eretice, figurând ipostazieri similichristice precum în <span class="CharOverride-1">Peştele (traversarea nocturnă)</span>: „Va fi în noaptea solstiţiului, împărate,/ în toiul dineului/ voi fi peştele cel mare pe care îl vor vâna cu dinţii”. Poeta amenință cu mari disponibilități pentru o suferință spiritualizată, visează torturi de tot felul și nu întâmplător îl invocă pe Torquemada. Supliciile capătă o rigoare aproape logică, propunând un „nou Organon”: „dar setea mea, dar ura mea,/ un nou Organon/ principiu vital şi abstracţie supremă,/ va coborî ca flacăra exterminatoare/ recuzând argumentele ultime,/ devorându-vă// (un ciorchine inform/ şi soarele strălucind în bocal/ amputat/ printre viscerele încolăcite)// aşa să o văd: zvârcolindu-se, şiroind,/ să îmi bucur auzul de ţipătul nud/ de animal sfârtecat/ de aceşti comeseni sublunari,/ smintit de greaţă, de panică,/ excretând sânge şi spermă, urdori/ căci dintele ei de viperă neagră/ mi-a secat inima, mi-a fript ficăţeii// şi numai atunci ziduri şi uşi, coridoare/ pe care paşii lasă o amprentă de ceară/ se vor deschide în faţă/ ca şi cum te-ai trezi coerentă, lucidă/ într-un vis utopic. străin./ niciodată visat – o orgie a intelectului,/ un sicriu protector/ale cărui valve se închid” (<span class="CharOverride-1">Organon</span>). Și poemele din <span class="CharOverride-1">Comedii nupţiale</span> (1998) proiectează coșmaruri <span class="CharOverride-1">à la </span>Hitchcock (<span class="CharOverride-1">Amiază cu păsări</span>) sau post-Auschwitz (<span class="CharOverride-1">Lupta cu îngerul</span>). O umanitate hidoasă, supusă unor supurații biblice, apare în ipostaze carnavalești cu o carnație flamandă: „Vor fi mari petreceri, chermese şi nunţi/ vor fi făgăduinţe înalte de pierdere/ şi lemne îngrămădite în mijloc. pentru arderea iute/ de tot. în spasmul digestiei, mistic,/ Ora pro nobis!” (<span class="CharOverride-1">Comedie nupțială</span>). Volumele <span class="CharOverride-1">Soare din Macbeth</span> (1999; Premiul Asociaţiei Scriitorilor din Bucureşti), <span class="CharOverride-1">Şi-n toate opaiţele arde grăsimea copiilor Tăi</span> (2004) și <span class="CharOverride-1">Kenoma</span> (2010) verifică inepuizabila calitate a poeziei scrise de <span class="CharOverride-2">C.</span> – care compune de fapt o singură carte, după cum observa Cezar Ivănescu – de a fi intensă în monotonie, polifonică în monodie.<span class="CharOverride-1"> Infern cu floarea soarelui</span> (2003) antologhează primele trei apariții editoriale semnate de <span class="CharOverride-2">C.</span></p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Mic tratat despre arta trădării</span>, Bucureşti, 1994; <span class="CharOverride-1">Comedii nupţiale</span>, Bucureşti, 1998; <span class="CharOverride-1">Soare din Macbeth</span>, Bucureşti, 1999; <span class="CharOverride-1">Infern cu floarea soarelui</span>, Iaşi, 2003; <span class="CharOverride-1">Şi-n toate opaiţele arde grăsimea copiilor Tăi</span>, Bucureşti, 2004; <span class="CharOverride-1">Kenoma</span>, București, 2010.</p>
			<p class="Heuristica___m_RPR"><span class="CharOverride-2">Repere bibliografice: </span>Cezar Ivănescu, [<span class="CharOverride-1">Gabriela Crețan</span>], LCF, 1984, 13, 1987, 10; Soviany, <span class="CharOverride-1">Textualism</span>,<span class="CharOverride-1"> </span>I, <span class="CharOverride-1">79–85</span>;<span class="CharOverride-1"> </span>Grigurcu, <span class="CharOverride-1">Poezie</span>, I, <span class="CharOverride-1">312–316</span>; Vasile, <span class="CharOverride-1">Mărci</span>, <span class="CharOverride-1">93–96</span>. <span class="Semnatura">&#9;M.I.</span></p>
			<div class="_idGenObjectLayout-1">
				<div id="_idContainer009">
					<div id="_idContainer007" class="Basic-Text-Frame">
						<p class="Titlu-Nume-H">CREŢEANU, George </p>
						<p class="Titlu-mic-DATE">(3.X.1829, Bucureşti – 6.VIII.1887, Constanţa), poet. </p>
					</div>
					<div id="_idContainer008" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08_DGLR_C_734-855-web-resources/image/creteanuS_g.jpg" alt="" />
					</div>
				</div>
			</div>
			<p class="Heuristica-PRIMUL">Fiu al Mariei (n. Samurcaş) şi al paharnicului Zamfirache Creţeanu, <span class="CharOverride-2">C.</span> învaţă la Colegiul „Sf. Sava” din Bucureşti, unde îi cunoaşte pe Grigore Alexandrescu, Ioan Voinescu II, Nicolae Bălcescu, formându-se astfel alături de cei care pregăteau revoluţia. Face studii de drept şi litere la Paris, beneficiind temporar de un stipendiu acordat de Guvernul Provizoriu de la 1848. Întors în ţară în 1853, după ce vizitase Elveția și Italia, intră în magistratură, fiind şi procuror la Curtea de Casaţie. Ales deputat în 1859, este numit apoi ministru ad-interim la Departamentul Dreptăţii şi ministru al Cultelor. În 1882 a devenit membru de onoare al Academiei Române. Debutul lui <span class="CharOverride-2">C.</span> se leagă de „Curierul românesc” al lui Ion Heliade-Rădulescu, unde în 1847 publică notaţii satirice în proză şi cronici teatrale, urmate de versuri patriotice, apărute fie aici, fie în „Pruncul român”, „Popolul suveran” ori în „România viitoare” şi „Republica rumână” (unde semna și L. Fabian), reviste scoase la Paris de emigraţia română. Are un rol însemnat, alături de A.I. Odobescu, Dimitrie Berindei ș.a., în înfiinţarea societăţii Junimea Română şi a revistei cu acelaşi nume, editată tot la Paris în 1851. Mai publică la „Patria”, „Foiletonul Zimbrului”, în revistele unioniste „România literară” şi „Steaua Dunării”, este redactor la „Concordia”, „România”, „Revista română”, „Revista contimporană”, „Revista literară şi ştiinţifică”, va colabora la „Românul”, „Revista Carpaţilor”, „Trompeta Carpaţilor”, „Pressa”, dar şi la „Convorbiri literare”. </p>
			<p class="Heuristica-BASE"><span class="CharOverride-2">C.</span> şi-a adunat versurile în volumele <span class="CharOverride-1">Melodii intime</span> (1854) şi <span class="CharOverride-1">Patrie şi libertate</span> (1879). O primă faţetă, erotică, este ilustrată de stihuri care pendulează între reveria extatică şi lamentaţie, vibrând fie discret, fie cu un retorism până în cele din urmă convenţional („Magdalina! Magdalina!/ Strigă sufletu-mi mereu;/ Magdalina mi-e lumina/ Ş-al meu Dumnezeu!”). Caracteristică pentru <span class="CharOverride-2">C.</span> rămâne însă coarda patriotică. Cu toate că pe strunele inspiraţiei civice cântaseră mai toţi paşoptiştii, primindu-le înrâurirea, el este mai mult decât un epigon. Energia, patetismul, tensiunea mobilizatoare, fervoarea exortaţiilor, înscrise în siajul romantic, îşi au izvorul în credinţa privind rostul mesianic al poetului şi al poeziei (<span class="CharOverride-1">Perseverența</span>,<span class="CharOverride-1"> Chemarea poetului</span>). Participant la evenimentele timpului, <span class="CharOverride-2">C.</span> închină revoluţiei, revoluţionarilor, Unirii, strofe imnice, ode – toate manifeste politice învăpăiate de viziunea libertăţii, a gloriei ţării. Acelaşi civism, aceeaşi mistică a renaşterii tutelează imaginea trecutului, resuscitat spre a fi propus model şi îndemn prezentului (<span class="CharOverride-1">Cântarea barzilor la mormântul bătrânului Mircea</span>,<span class="CharOverride-1"> Odă la patrie</span>,<span class="CharOverride-1"> Mormintele martirilor</span>,<span class="CharOverride-1"> Glasul viitorului </span>ș.a.). Apelul la figurile din istoria lumii, trimiterile la „braţul de fier” al lui Napoleon, de pildă, ca şi invocarea lui Byron figurează ca suport al unor meditaţii în care accentele sunt distribuite nu o dată exclamativ, grandilocvent. În pofida unor minusuri ce ţin de inventivitatea imagistică restrânsă ori de lipsa de concentrare, aceste poezii, lucrate totuşi cu un anume scrupul, au avut răsunetul lor în vreme. Cu un temperament mai echilibrat decât cel întâlnit la mulți confraţi postpaşoptişti, <span class="CharOverride-2">C.</span> explorează mai rar stările de nelinişte, îndoială, deziluzie şi de revoltă demonică. Elegii, meditaţii, fabule, satire, alte versuri din acest peisaj mozaicat, produs de o neistovită disponibilitate lirică, stau mai curând sub un semn al seninătăţii. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Melodii intime</span>, Bucureşti, 1854; <span class="CharOverride-1">Patrie şi libertate</span>, Bucureşti, 1879; <span class="CharOverride-1">Poezii alese</span>, pref. N. Iorga, Vălenii de Munte, 1908; <span class="CharOverride-1">Patrie şi libertate</span>, îngr. Rodica Rotaru, Bucureşti, 1988.</p>
			<p class="Heuristica___m_RPR"><span class="CharOverride-2">Repere bibliografice:</span> Pop, <span class="CharOverride-1">Conspect</span>, I, <span class="CharOverride-1">136–139</span>; Iacob Negruzzi, <span class="CharOverride-1">Gheorghe Cretzianu</span>, CL, 1887, 6; Al. I. Şonţu, <span class="CharOverride-1">George Creţeanu</span>, pref. G. Missail, Bucureşti, 1888; Iorga, <span class="CharOverride-1">Ist. lit. XIX</span>, III, <span class="CharOverride-1">14</span>,<span class="CharOverride-1"> 42–48</span>,<span class="CharOverride-1"> 65</span>; Călinescu, <span class="CharOverride-1">Ist. lit.</span> (1941), <span class="CharOverride-1">293–294</span>, <span class="CharOverride-1">Ist. lit.</span> (1982), <span class="CharOverride-1">327–328</span>; Cornea, <span class="CharOverride-1">Alecsandrescu–Eminescu</span>, <span class="CharOverride-1">288–324</span>; Cioculescu, <span class="CharOverride-1">Varietăţi</span>, <span class="CharOverride-1">132–136</span>; Şerban, <span class="CharOverride-1">Exegeze</span>, <span class="CharOverride-1">43–45, 63–67</span>; <span class="CharOverride-1">Dicţ. lit. 1900</span>, <span class="CharOverride-1">241–242</span>;<span class="CharOverride-1"> </span>Z. Ornea, <span class="CharOverride-1">Un poet unionist</span>, RL, 1988, 37;<span class="CharOverride-1"> Dicţ. scriit. rom.</span>, I, <span class="CharOverride-1">714–715</span>; Ursu, <span class="CharOverride-1">Alte contribuții</span>, <span class="CharOverride-1">196–198. &#9;</span><span class="Semnatura">G.D.</span></p>
			<p class="Heuristica-PRIMUL"><span class="CharOverride-2">CREŢESCU, Grigore</span> (12.X.1853, Măcreşti–Cahul – 1.IV.1933, Galaţi), prozator. Familia în care se născuse purta numele Creţu. Învaţă din 1867 la seminarul din Ismail, iar din 1873 la Liceul „Sf. Sava” din Bucureşti. Face studii de drept tot la Bucureşti, luându-şi licenţa în 1879. Intră în magistratură şi peregrinează prin mai multe oraşe (Târgovişte, Buzău, Hârşova, Tulcea), până în anul 1886, când se stabileşte ca avocat la Galaţi.</p>
			<p class="Heuristica-BASE"><span class="CharOverride-2">C.</span> participă la cenaclul literar al lui Al. Macedonski, colaborând, în 1881–1882, la revista „Literatorul”. Mai târziu publică la „Revista Societăţii Tinerimea Română” şi la câteva periodice apărute la Galaţi („Poşta”, „Timpul”, „Galaţii”, „Acţiunea”, „Galaţii noi”). A mai semnat şi Demogorgon. Prozator fără vigoare, în schiţele şi povestirile cuprinse în volumele <span class="CharOverride-1">Dreptatea divină</span> (1880), <span class="CharOverride-1">Din viaţa moşului meu Trohin Creţul, poreclit şi Mocanul</span> (1883), <span class="CharOverride-1">Şcolarii</span> (1900) <span class="CharOverride-2">C.</span> rememorează anii copilăriei, creionează, incolor şi convenţional, scene care încearcă să reconstituie o atmosferă proprie satului basarabean sau celui dobrogean. <span class="CharOverride-1">Cântecele mele</span> (1891) adună „mici poeme în proză”, un fel de rugi patetice, încrâncenate. Câteva volume ale lui <span class="CharOverride-2">C.</span>, menționate ca apărute, nu s-au păstrat.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Dreptatea divină</span>, Bucureşti, 1880; <span class="CharOverride-1">Din viaţa moşului meu Trohin Creţul, poreclit şi Mocanul</span>, Galaţi, 1883; <span class="CharOverride-1">Cântecele mele</span>, Galaţi, 1891; <span class="CharOverride-1">Şcolarii</span>, Galaţi, 1900; <span class="CharOverride-1">De la 1848</span>, Galaţi, 1915; <span class="CharOverride-1">De ziua lui Alexandru Cuza</span>, Galaţi, 1924.</p>
			<p class="Heuristica___m_RPR"><span class="CharOverride-2">Repere bibliografice:</span> Neculai V. Coban, <span class="CharOverride-1">Un scriitor necunoscut: Grig. Creţu-Creţescu</span>, VBA, 1941, 6–7; Haneş, <span class="CharOverride-1">Scriitorii</span>, <span class="CharOverride-1">266–267</span>; <span class="CharOverride-1">Dicţ. lit. 1900</span>, <span class="CharOverride-1">242</span>; Cimpoi, <span class="CharOverride-1">Ist. lit. Basarabia</span>,<span class="CharOverride-1"> 144.</span> &#9;<span class="Semnatura">G.D.</span></p>
			<div class="_idGenObjectLayout-1">
				<div id="_idContainer012">
					<div id="_idContainer010" class="Basic-Text-Frame">
						<p class="Titlu-Nume-H">CREŢIA, Petru </p>
						<p class="Titlu-mic-DATE">(21.I.1927, Cluj – 15.IV.1997, Bucureşti), poet, eseist, </p>
						<p class="Titlu-mic-DATE">traducător, editor. </p>
					</div>
					<div id="_idContainer011" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08_DGLR_C_734-855-web-resources/image/CRETIA_PETSRU.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Călinei (n. Humiţa) şi al lui Aurel Creţia, funcţionar. A urmat şcoala primară şi a început Liceul „Gh. Bariţiu” la Cluj, după 1940 continuându-şi studiile la Bucureşti: Liceul „Spiru Haret” (bacalaureatul în 1945) şi secţia de limbi clasice a Facultăţii de Filologie (licenţa în 1951). Între 1952 şi 1971 este asistent, apoi lector la Catedra de limbi clasice a Universităţii bucureştene. „Păstrez regretul de a nu fi redactat în formă finală un tratat despre verbul grec, cea mai grea categorie a morfologiei greceşti, în cadrul căreia obţinusem şi teoretic şi practic rezultate înnoitoare” – va mărturisi într-un memoriu de activitate<span class="CharOverride-1"> </span>publicat postum. Între 1971 şi 1975 este cercetător la Institutul de Filosofie din Bucureşti, cu speranţa de a duce la capăt, împreună cu Constantin Noica, traducerea integrală a operelor lui Platon în limba română. După epurarea din 1975 a institutelor de cercetare, devine cercetător la Muzeul Literaturii Române, unde, împreună cu D. Vatamaniuc şi cu un colectiv de cercetători, va continua ediţia critică M. Eminescu începută de Perpessicius. Din 1993 devine director onorific şi cercetător la Centrul Naţional de Studii „Mihai Eminescu” din Ipoteşti. Cu puţin timp înainte de decembrie 1989, aflat într-o călătorie de studii la Oxford, citise la postul de radio Europa Liberă o scrisoare de demascare a crimelor împotriva umanităţii şi a culturii sub regimul Ceauşescu. <span class="CharOverride-2">C. </span>a debutat în presă în 1947, la „Naţiunea”, cu articolul <span class="CharOverride-1">Sensul morţii la Poe</span>. Editorial, a fost prezent cu o carte proprie abia în 1979, <span class="CharOverride-1">Norii</span>, pentru care a fost distins cu Premiul Uniunii Scriitorilor. I se vor mai acorda Premiul Uniunii Scriitorilor în 1993 pentru traducerea volumului <span class="CharOverride-1">Povestiri orientale</span> de Marguerite Yourcenar şi Premiul „Timotei Cipariu” al Academiei RSR pentru volumul VII (1977) din seria <span class="CharOverride-1">Opere</span> de M. Eminescu. </p>
			<p class="Heuristica-BASE">Ca scriitor, <span class="CharOverride-2">C.</span> a cultivat un tip de text adecvat propriei structuri intelectuale: o suită de însemnări fragmentare, reunite într-un ansamblu ce poate fi subsumat speciei poemului în proză, poem liric-simbolic în care o entitate moral-spirituală se exprimă pe sine în stare emoţională. Suite de fragmente care, ca şi eseurile sale, întrunesc valori multiple: cugetare asupra lumii şi definire de sine, descriere şi sugestie, ordonare contemplativ raţională a universului şi deschidere a cugetării spre goluri nebănuite. Adresate „unor fiinţe ca noi, făcute şi din semne, şi din timp, destinate să-şi instituie şi să-şi transtituie fiinţe”, <span class="CharOverride-1">Norii</span>,<span class="CharOverride-1"> Pasărea Phoenix</span> (1986)<span class="CharOverride-1">, Oglinzile</span> (1993), <span class="CharOverride-1">În adâncile fântâni ale mării</span> (1997) cultivă intens concentrarea şi sugestia orientală a haikuului, cu sufletul risipit în lume: „Cerul acesta de toamnă pare năluca pădurilor moarte”; „Răcoarea de abis care ne vine din oglinzi”; „O, cât de dulce a fost ieri pustiul dimineţii”. În <span class="CharOverride-1">Norii</span> se contemplă alcătuirile efemere, mereu altele, inconsistente, ale norilor pe fundalul de permanenţă al cerului. Forma vizibilă oferă prilejul înălţării privirii şi a gândului spre imensitatea perenă a bolţii cereşti. În tradiţia stilului înalt al descrierii în care contemplatorul se implică, ilustrat de A.I. Odobescu şi V. Pârvan, sub aparenţe fulgeră marile teme biblice: căderea omului în timp, trecerea, Dumnezeu, irealitatea lumii vizibile, visul. Poetul de factură clasică, stăpân pe sine, ritmându-şi extazul cu luciditate („trec orele prin vise şi visele prin ore şi toate împreună se rotesc, cu lumini schimbătoare, în apa uşoară şi neagră, în apa sfinţită a nopţii”), alternează cu moralistul detaşat şi sceptic, pornit de la <span class="CharOverride-1">Psalmi </span>şi <span class="CharOverride-1">Cântarea Cântărilor</span>, trecut prin dezabuzările culturii moderne şi reîntors la învăţătura iubirii. Omul în cosmos, cu avânturile lui de contopire, de dezmărginire, de iluminare, urmate de eşecuri, de momente de cădere, de spaimă de nefiinţă, constituie şi tema obsedantă a volumelor de versuri propriu-zise: <span class="CharOverride-1">Poezia</span> (1983) – alcătuit din definiţii ale poeziei, urmate de poeme –, <span class="CharOverride-1">Pasărea Phoenix</span> şi <span class="CharOverride-1">În adâncile fântâni ale mării. </span>Un spirit riguros, sever (dar nu uscat) disciplinează expresia tragică a sentimentului azvârlirii în lume: „Coboare îndurare/ În lumea pieirii/ Peste veacul făptuirii,/ Peste tot ce este/ Greul de a fi”. Activitatea de exeget a lui <span class="CharOverride-2">C.</span> afirmă programatic supunerea la text (implicit polemic faţă de tendinţele de deconstruire subiectivă a acestuia), supunere susţinută de o mare erudiţie şi ajungând adesea la rezultate originale în interpretarea unor teme savante. <span class="CharOverride-1">Epos şi logos. 25 de studii şi interpretări</span> (1981) cuprinde subiecte precum <span class="CharOverride-1">Comparaţiile Iliadei</span>, <span class="CharOverride-1">Marea homerică</span>, <span class="CharOverride-1">Zeiţa şi eroul </span>(relaţia dintre Atena şi Ulise), tratează despre Elena, Casandra, Xenofon din Efes, Platon, Lucian din Samosata<span class="CharOverride-1">, </span>Ovidiu, Emilio Cecchi, Virginia Woolf ş.a. Cea mai realizată lucrare de exegeză este <span class="CharOverride-1">Catedrala de lumini. Homer, Dante, Shakespeare</span> (1997). <span class="CharOverride-2">C.</span> porneşte de la un aplicat studiu asupra lui Ahile în cadrul <span class="CharOverride-1">Iliadei</span>, de la analiza poeticii luminii în <span class="CharOverride-1">Divina Comedie</span> (cu traduceri proprii) ca să ajungă la Ariel sau la forma pură a libertăţii, aşa cum apare în <span class="CharOverride-1">Furtuna</span> lui Shakespeare. Ca toate studiile sale, şi acestea trebuie citite la cel puţin două niveluri: unul al informaţiei exacte, erudite, cu amănunte înnoitoare, altul, implicit, al valorii spirituale a textului analizat, al iluminării închise în expresie. Aceste principii pot servi drept artă poetică, program de exegeză şi ţintă a analizei, urmărite în întreaga operă a lui <span class="CharOverride-2">C.</span> Pe aceeaşi linie se situează comentariile eminesciene. Exegetul are un cuvânt de spus nu numai în interpretarea operei poetului, ci şi în ce priveşte cunoaşterea filologică, stabilirea de text şi critica textului. <span class="CharOverride-1">Constelaţia Luceafărului. Sonetele. Scrisorile </span>(1994), antologie alcătuită şi comentată de <span class="CharOverride-2">C.</span>, nu este doar o carte pentru elevi, ci şi o carte adresată celor ce cunosc în profunzime opera eminesciană. Contribuţia cea mai însemnată a antologiei în materie de textologie constă în analiza critică a celor două versiuni ale <span class="CharOverride-1">Luceafărului</span>, cea din „Almanahul România Jună” şi cea din ediţia Maiorescu, variante care diferă între ele prin dimensiunile vorbirii Demiurgului, abreviată cu patru strofe în a doua variantă. Comparaţia manuscriselor şi a textului tipărit îl conduce pe cercetător spre concluzia că eliminarea a fost făcută de Eminescu însuşi, şi nu de Maiorescu, argumentul cel mai convingător fiind acela că eliminările au fost însoţite şi de modificări ale textului rămas, astfel încât tranziţiile de la o idee la alta să nu pară bruşte şi lipsite de legătură. <span class="CharOverride-1">Testamentul unui eminescolog</span> (1998) valorifică experiența editorului, cuprinzând atât o evaluare pătrunzătoare a stadiului disciplinei, cât și o schiță de proiect în vederea unei noi ediții Eminescu. Poetul, clasicistul, exegetul, comparatistul se întâlnesc în opera moralistului <span class="CharOverride-2">C.</span>, deloc pedant, cu o adâncă înţelegere a slăbiciunilor şi spaimelor omeneşti, dar şi cu rigoarea celui ce s-a desăvârşit pe sine înainte de a-i modela pe alţii, cel din <span class="CharOverride-1">Luminile şi umbrele sufletului</span> (1995). „Portretele” trăsăturilor de caracter, entităţi manifestate prin oameni, trasate cu detaşare, cu înţelegere, cu un sistem de valori umane neclintit în aspiraţia lui spre bunătate şi iubire (Demnitatea, Cinstea, Vrednicia, Cuviinţa, Adevărul, Dreptatea, Blândeţea, Răbdarea, Încre&#173;derea, Curajul, Spe&#173;ranţa, Bucuria <span class="CharOverride-1">versus</span> Prostia, Mediocritatea, Preju&#173;decăţile, Intoleranţa, Suferinţa zadarnică, Văicăreala, Superficialitatea, Nepăsarea, Vorba fără rost), relevă un înţelept din speţa celor dotaţi cu harul formulărilor gnomice. La numeroasele articole de specialitate publicate de <span class="CharOverride-2">C. </span>de-a lungul anilor se adaugă o bogată activitate de traducător: din greaca veche (Platon, Plutarh, Longos), din <span class="CharOverride-1">Vechiul Testament</span>, din latină (Ovidiu) și din latina medievală (Dante, <span class="CharOverride-1">De vulgari eloquentia, Epistulae, Eclogae</span>), din italiană (Massimo Bontempelli, Emilio Cecchi, Adriano Tilgher), din franceză (Marguerite Yourcenar, Georges Dumézil, Emil Cioran, Georges Duby), din engleză (Virginia Woolf, T.S. Eliot, Frances A. Yates). </p>
			<p class="Heuristica_CITAT">Dăruindu-se cu patimă unor proiecte gigantice, erudit prin formaţie clasică, dar în acelaşi timp deschis modernităţii, Creţia era acea „rara avis” a unei culturi în derivă, care enunţa – prin preocupări şi prin operă – o posibilă, dorită Renaştere postmodernă. <span class="CharOverride-3">[...]</span> Apariţie insolită într-un peisaj maculat de compromisuri (estetice inclusiv) şi cedări, Petru Creţia aducea în pagina scrisă tăietura precisă a limpidităţii antice, unită cu neliniştita privire a omului contemporan. Nici o emfază, nici o grandilocvenţă în textele sale confesive, discrete şi sobre precum era omul, precum i-a fost şi existenţa.</p>
			<p class="Heuristica_CITAT_semnat">MIRCEA ZACIU</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Norii</span>, Bucureşti, 1979; ed. Bucureşti, 1996; <span class="CharOverride-1">Epos şi logos. 25 de studii şi interpretări</span>, Bucureşti, 1981; <span class="CharOverride-1">Poezia</span>, Bucureşti, 1983; <span class="CharOverride-1">Pasărea Phoenix</span>, Bucureşti, 1986; <span class="CharOverride-1">Oglinzile</span>, Bucureşti, 1993; <span class="CharOverride-1">Luminile şi umbrele sufletului</span>, Bucureşti, 1995; ed. București, 2010; <span class="CharOverride-1">Catedrala de lumini. Homer, Dante, Shakespeare</span>, Bucureşti, 1997; <span class="CharOverride-1">În adâncile fântâni ale mării</span>, Bucureşti, 1997; <span class="CharOverride-1">Testamentul unui eminescolog</span>, Bucureşti, 1998; <span class="CharOverride-1">Eseuri morale</span>, Bucureşti, 2000; <span class="CharOverride-1">Infernul terestru. Despre Edgar Allan Poe</span>, Bucureşti, 2003; <span class="CharOverride-1">Studii filosofice</span>, pref. Petru Vaida, Bucureşti, 2004. <span class="CharOverride-2">Ediţii, antologii: </span>Platon, <span class="CharOverride-1">Opere</span>,<span class="CharOverride-1"> </span>vol. I, ed. 2, introd. Ion Banu, Bucureşti, 1975, vol. II–IV, VII, Bucureşti, 1976–1983, 1993, vol. V–VI, Bucureşti, 1986–1989 (în colaborare cu Constantin Noica); Mihai Eminescu, <span class="CharOverride-1">Opere</span>, vol. VII–VIII, Bucureşti, 1977–1988 (în colaborare), vol. XIV–XV, Bucureşti, 1983–1993 (în colaborare), <span class="CharOverride-1">Teatru</span>, pref. edit., Bucureşti, 1990, <span class="CharOverride-1">Poezii inedite</span>, Bucureşti, 1991, <span class="CharOverride-1">Constelaţia Luceafărului. Sonetele. Scrisorile</span>, Bucureşti, 1994, <span class="CharOverride-1">Poeme necunoscute</span>, Bucureşti, 2003<span class="CharOverride-1"> </span>(în colaborare cu Mircea Cărtărescu şi Adrian Pintea). <span class="CharOverride-2">Traduceri:</span> Ovidiu, <span class="CharOverride-1">Metamorfoze</span>, Bucureşti, 1959 (în colaborare cu Ion Florescu); Longos, <span class="CharOverride-1">Dafnis şi Chloe</span>, Bucureşti, 1964; reed. în <span class="CharOverride-1">Romanul grec</span>, pref. Eugen Cisek, I, Bucureşti, 1980; Massimo Bontempelli, <span class="CharOverride-1">Oameni în timp</span>, pref. Şerban Stati, Bucureşti, 1968; Virginia Woolf, <span class="CharOverride-1">Doamna Dalloway</span>, pref. trad. Bucureşti, 1968, <span class="CharOverride-1">Eseuri</span>, pref. Mihai Miroiu, Bucureşti, 1972, <span class="CharOverride-1">Valurile</span>, pref. trad., Bucureşti, 1973; John Wain, <span class="CharOverride-1">Nuvele, povestiri, </span>Bucureşti, 1970; Dante, <span class="CharOverride-1">Opere minore</span>, îngr. şi introd. Virgil Cândea, Bucureşti, 1971 (în colaborare); Emilio Cecchi, <span class="CharOverride-1">Peştii roşii</span>, Bucureşti, 1973; T.S. Eliot, <span class="CharOverride-1">Eseuri</span>, pref. Ştefan Stoenescu, Bucureşti, 1974; Platon,<span class="CharOverride-1"> Opere</span>, II, Bucureşti, 1976 (în colaborare), <span class="CharOverride-1">Phaidon</span>, în Platon, <span class="CharOverride-1">Opere</span>, IV, Bucureşti, 1983, <span class="CharOverride-1">Banchetul</span>, introd. trad., Bucureşti, 1995; Marguerite Yourcenar, <span class="CharOverride-1">Povestiri orientale</span>, Bucureşti, 1993, <span class="CharOverride-1">Alexis sau Tratat despre lupta zadarnică</span>, Bucureşti, 1994,<span class="CharOverride-1"> Creierul negru al lui Piranesi şi alte eseuri</span>, introd. trad., Bucureşti, 1996; Plutarh, <span class="CharOverride-1">Vieţi paralele. Demetrios şi Antoniu</span>, pref. trad., Bucureşti, 1994; <span class="CharOverride-1">Cartea lui Iov. Ecleziastul. Cartea lui Iona. Cartea lui Ruth. Cântarea Cântărilor</span>, Bucureşti, 1995; Adriano Tilgher, <span class="CharOverride-1">Viaţa şi nemurirea în viziunea greacă</span>, Bucureşti, 1995; Emil Cioran, <span class="CharOverride-1">Antologia portretului</span>. <span class="CharOverride-1">De la Saint-Simon la Tocqueville</span>, îngr. trad., Bucureşti, 1997; Georges Dumézil, Z<span class="CharOverride-1">eii suverani ai indo-europenilor</span>, Bucureşti, 1997; <span class="CharOverride-1">Apocalipsa lui Ioan în tradiţia iudeo-creştină, </span>introd. Cristian Bădiliţă, Bucureşti, 1998 (în colaborare cu Cristian Bădiliţă); Nina Berberova, <span class="CharOverride-1">Cartea fericirii</span>, Bucureşti, 1998; Graham Swift, <span class="CharOverride-1">Ultima comandă</span>, postfață Maria-Sabina Draga, Bucureşti, 1999 (în colaborare cu Cristina Poenaru).</p>
			<p class="Heuristica___m_RPR"><span class="CharOverride-2">Repere bibliografice: </span>Ştefan Aug. Doinaş, <span class="CharOverride-1">Omul care</span> <span class="CharOverride-1">traduce norii</span>, VR, 1980, 2; Gheorghe Grigurcu, [<span class="CharOverride-1">Petru Creţia</span>], ST, 1980, 9, RL, 1996, 32; Al. Piru, <span class="CharOverride-1">Marginalia</span>, Bucureşti, 1980, <span class="CharOverride-1">85–90</span>; Nicolae Manolescu, <span class="CharOverride-1">Studii clasice</span>, RL, 1981, 47; Mircea Ivănescu, <span class="CharOverride-1">„Epos şi logos”</span>, T, 1981, 12; Zamfir, <span class="CharOverride-1">Poemul</span>,<span class="CharOverride-1"> 433–434</span>; Mihai Zamfir, <span class="CharOverride-1">Apolinic şi</span> <span class="CharOverride-1">dionisiac în exegeza clasicistă</span>, RL, 1982, 2; Gheorghiu, <span class="CharOverride-1">Reflexe</span>,<span class="CharOverride-1"> 15–18</span>; Grigurcu, <span class="CharOverride-1">Existenţa</span>,<span class="CharOverride-1"> 158–162</span>; Cristian Bădiliţă, <span class="CharOverride-1">Logos şi contemplaţie</span>, RL, 1991, 26; Octavian Soviany, <span class="CharOverride-1">Muzeul oglinzilor</span>, CNT, 1993, 48; Cornea, <span class="CharOverride-1">Semnele, 117–144</span>; Zaciu, <span class="CharOverride-1">Departe, 154–155</span>; Z. Ornea, <span class="CharOverride-1">Legatul</span> <span class="CharOverride-1">învăţatului</span>, RL, 1999, 16; Grigurcu, <span class="CharOverride-1">Peisaj</span>, III, <span class="CharOverride-1">184–189</span>; <span class="CharOverride-1">Dicţ. esenţial</span>,<span class="CharOverride-1"> 223–226</span>; Grigurcu, <span class="CharOverride-1">În pădurea</span>, <span class="CharOverride-1">453–461</span>;<span class="CharOverride-1"> </span>Ion Pop, <span class="CharOverride-1">O carte de recitit</span>, CLT, 2004, 11; Ion Simuţ, <span class="CharOverride-1">Nebuloasa manuscriselor eminesciene</span>, RL, 2004, 26; Ștefănescu, <span class="CharOverride-1">Istoria</span>, <span class="CharOverride-1">1029–1034</span>;<span class="CharOverride-1"> </span>Manolescu, <span class="CharOverride-1">Istoria</span>, <span class="CharOverride-1">1301–1302</span>; Gabriel Liiceanu, <span class="CharOverride-1">Nu vreau să-l uit</span>, RL, 2009, 9; Popa, <span class="CharOverride-1">Ist. lit.</span>, II, <span class="CharOverride-1">535–536</span>; Sorin Lavric, <span class="CharOverride-1">Un stoic elegant</span>, RL, 2011, 21. &#9;<span class="Semnatura">R.S.</span></p>
			<p class="Heuristica-PRIMUL"><span class="titlu-12">CREŢU, Bogdan</span><span class="CharOverride-2"> </span>(21.I.1978, Medgidia), critic şi istoric literar. Este fiul Elisabetei Crețu (n. Creţu), secretară, şi al lui Ion Creţu, inginer agronom. Urmează la Constanţa Şcoala generală nr. 24 și Liceul „G. Călinescu” (1992–1996), după care frecventează Facultatea de Litere, secţia română–engleză, la Universitatea „Al.I. Cuza” din Iaşi, absolvind în 2000; în 2002 finalizează masterul de literatură română şi hermeneutică literară în cadrul aceleiaşi facultăţi. Este pentru scurtă vreme profesor suplinitor la Liceul „G. Ibrăileanu” din Iaşi, iar în 2002 devine preparator la Catedra de literatură română „G. Ibrăileanu” a Universităţii „Al.I. Cuza”, apoi asistent (2005) și lector (2007). Devine doctor în filologie în 2006 cu teza <span class="CharOverride-1">Utopia negativă în literatura română</span>, publicată în 2008. Debutează în 1997 în „Convorbiri literare”. Mai colaborează la „Adevărul literar şi artistic”, „Observator cultural”, „Dacia literară”, „Tribuna”, „Vatra”, „Cultura”, „Viaţa românească”, „România literară”, „Ziarul de duminică”, „Steaua”, „Contrafort”, „Contemporanul–Ideea europeană”, „Pana mea”, „Caiete critice”, „Bucureştiul cultural”, „Transilvania” ș.a. Este redactor la „Însemnări ieşene” (2004–2005), „Dialog” (2005–2006) şi „Paradigma” (din 2006). I s-au acordat mai multe distincții, printre care Premiul Uniunii Scriitorilor (2005).</p>
			<p class="Heuristica-BASE">În culegerea de cronici cu care debutează <span class="CharOverride-2">C.</span>, <span class="CharOverride-1">Arpegii critice. Explorări în critica şi eseistica actuale</span> (2005), foiletoanele oferă lejere, dar bine conturate consideraţii despre natura şi statutul genurilor criticii literare. Scrisul lui<span class="CharOverride-2"> </span>nu este străin de o anumită anecdotică, deloc inoportună sau inflaţionistă, ce captează atenţia cititorului şi-l face părtaşul unor raţionamente flexibile și agreabile. Eseul <span class="CharOverride-1">Matei Vişniec – un optzecist atipic</span> (2005) e o încercare de sistematizare şi de argumentare a elementelor prin care autorul vizat se detaşează, încă de la debut, de tendinţele majore ale optzecismului. Ca atare, <span class="CharOverride-2">C. </span>schiţează un portret al generaţiei ’80 din secolul trecut, discută ideologia postmodernismului şi supune analizei toate segmentele operei lui Vișniec, a cărui atipicitate ar decurge din unele implicaţii de ordin existenţial, din „naturaleţea zămislirii unei atmosfere complexe, situată la graniţa dintre burlesc, comic, grotesc, ridicol, pe de o parte, şi tragic, grav, diafan, pe de altă parte”. <span class="CharOverride-1">Lecturi actuale. Pagini despre literatura română contemporană</span> (2006) este o nouă culegere de articole, cronici şi recenzii despre scriitori precum Mircea Popovici, Ana Blandiana, Mihai Ursachi, Emil Brumaru, Octavian Soviany, Vasile Gogea, Cristian Popescu, Ioan Es. Pop, Dan Coman, Radu Vancu, Claudiu Komartin, Dan Sociu, Elena Vlădăreanu, Octavian Paler, Marin Mincu, Nichita Danilov, Mariana Codruţ, Florina Ilis, Lucian Dan Teodorovici, Florin Lăzărescu, Aurel Dumitraşcu ş.a. În <span class="CharOverride-1">Utopia negativă în literatura română</span> <span class="CharOverride-2">C. </span>îşi propune nu atât o abordare teoretică a distopiei, cât o analiză critică, minuţioasă şi aplicată a operelor ilustrative pentru gen. Cercetătorul nu pierde din vedere primii germeni ai utopiei negative, pe care îi află în secolul al XVIII-lea, la Dimitrie Cantemir, apoi la Ion Budai-Deleanu, şi observă că „în plină epocă de aur a utopiei, în iluminism, la noi se dezvolta parodierea sau măcar discreditarea acesteia”. O miză a studiului constă în identificarea cauzelor ce au condus la situaţia ca literatura română să conţină antiutopii în condiţiile absenţei unui model-sursă discreditabil. După câteva încercări de a defini utopia „ca universalia a gândirii” şi în raport cu realitatea şi istoria, <span class="CharOverride-2">C. </span>discută despre „poncifele utopiei negative”, pe care le consideră foarte asemănătoare cu cele ale antiutopiei. După ce explorează „preistoria genului”, cercetătorul se opreşte asupra unor scrieri ce se revendică de la diferitele moduri de a fi ale distopiei. Printre acestea, în epoca modernă, se numără <span class="CharOverride-1">Din ţara măgarilor </span>de Ştefan Zeletin și <span class="CharOverride-1">Tablete din Ţara de Kuty </span>ori <span class="CharOverride-1">Cimitirul Buna-Vestire</span> de Tudor Arghezi.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Arpegii critice. Explorări în critica şi eseistica actuale</span>, Iaşi, 2005; <span class="CharOverride-1">Matei Vişniec – un optzecist atipic</span>, Iaşi, 2005; <span class="CharOverride-1">Lecturi actuale. Pagini despre literatura română contemporană</span>, Iaşi, 2006; <span class="CharOverride-1">Utopia negativă în literatura română</span>, Bucureşti, 2008. <span class="CharOverride-2">Antologii</span>: Marin Mincu, <span class="CharOverride-1">Polemos. Duelul cu/în idei</span>, București, 2011; <span class="CharOverride-1">Dimitrie Cantemir. Perspective interdiciplinare</span>, Iași, 2012 (în colaborare). </p>
			<p class="Heuristica___m_RPR"><span class="CharOverride-2">Repere bibliografice: </span>Daniel Cristea-Enache, <span class="CharOverride-1">Forţa bunului simţ</span>, RL, 2006, 33; Dan Mănucă, <span class="CharOverride-1">Probleme de titrologie</span>, CL, 2006, 2; Paul Cernat, <span class="CharOverride-1">Cronici de peste an</span>, OC, 2007, 371; Tania Radu, <span class="CharOverride-1">Noua critică priveşte înapoi</span>, „22”, 2008, 938; Petru Poantă, <span class="CharOverride-1">Jurnal de primăvară</span>, TR, 2008, 134; Al. Cistelecan, <span class="CharOverride-1">Stahanovism cu precocitate</span>, F, 2008, 1–2; Cornel Ungureanu, <span class="CharOverride-1">Un fel de a fi în literatură</span>, LCF, 2011, 26–27.&#9;<span class="Semnatura">Ș.A.</span></p>
			<p class="Heuristica-PRIMUL"><span class="titlu-12">CREŢU, Grigore</span> (25.I.1848, Târgu Neamț – 30.XI.1919, Bucureşti), filolog, folclorist. După absolvirea liceului, în 1868, la Iaşi, urmează cursurile Facultăţii de Litere şi Filosofie din Bucureşti. Funcţionează mai întâi ca profesor de limba română şi latină la seminariile teologice din Roman şi Huşi, iar din 1885 se mută la Liceul „Matei Basarab” din Bucureşti. Bibliofil împătimit, s-a aplecat cu multă pasiune asupra manuscriselor şi cărţilor vechi româneşti, fiind un explorator asiduu al bibliotecilor şi colecţiilor mai puţin cunoscute. În acelaşi timp, a iniţiat importante culegeri de folclor, care au început să fie valorificate postum, abia în ultimele decenii. De numele său se leagă, în primul rând, descoperirea unuia dintre cele mai importante monumente literare din a doua jumătate a secolului al XVI-lea: <span class="CharOverride-1">Codicele Voroneţean</span>. În vara anului 1871 <span class="CharOverride-2">C.</span>, profesor la Huşi, venit la sărbătorirea a patru sute de ani de la întemeierea mănăstirii Putna, găseşte în podul mănăstirii Voroneţ un manu&#173;scris preţios, cuprinzând un fragment de <span class="CharOverride-1">Apostol</span>, scris în grai rotacizant. El scosese la lumină, cu câteva luni înainte, şi aşa-zisul <span class="CharOverride-1">Evangheliar de la Războieni</span>, iar descoperirile sale nu se opresc aici. În 1875 găseşte la mănăstirea Suceviţa cea mai veche versiune a cronicii lui Grigore Ureche (c. 1660–1670), cu însemnările autografe ale lui Miron Costin. Tot în acest aşezământ monastic va descoperi şi alt manuscris valoros, <span class="CharOverride-1">Codicele Bratul</span>, datând din 1559–1560. Din păcate, editarea acestui text bilingv slavo–român, pe care o pregătea încă din 1892, ca şi publicarea operei lui Grigore Ureche (din care mai descoperise încă o copie manuscrisă executată în Moldova la sfârşitul secolului al XVIII-lea), la care se angajase de mai mulţi ani, nu au mai fost duse la bun sfârşit. Va mai semnala, în 1905, primul dicţionar explicativ propriu-zis alcătuit la noi, <span class="CharOverride-1">Dictiones latinae cum valachica interpretatione</span> al lui Teodor Corbea, existent la Blaj, pentru a cărui restituire integrală obţinuse sprijinul lui Ioan Micu Moldovan.</p>
			<p class="Heuristica-BASE">Activitatea publicistică a lui <span class="CharOverride-2">C. </span>nu este foarte amplă, dar cuprinde contribuţii filologice şi lingvistice notabile. E prezent mai întâi în „Convorbiri literare” din 1875, unde va publica sub titlul <span class="CharOverride-1">Două stihuri din secolul trecut</span>, pe baza unor versiuni manuscrise inedite, cronicile rimate <span class="CharOverride-1">Istorie de patima Galaţilor</span>, scrisă în 1769, precum şi <span class="CharOverride-1">Istoria Măriei Sale lui Constantin Vodă Brâncoveanu, Domnul din Bucureşti, care s-au scris la 1730</span>, o copie din 1797. Va participa, peste câţiva ani, la conferinţele de filologie comparată pe care B.P. Hasdeu, „magistrul nostru”, cum îl va numi undeva, le organiza la Universitatea din Bucureşti. O comunicare intitulată <span class="CharOverride-1">Câteva specimene de etimologie poporană română</span> va fi publicată în „Columna lui Traian” din 1883, secondându-l în acelaşi număr pe Lazăr Şăineanu într-un demers lingvistic asemănător. Mai e prezent cu articole şi note în „Revista de istorie, arheologie şi filologie”, în „Junimea literară” şi în „Buletinul Societăţii Filologice”, în asociaţia înfiinţată de Ovid Densusianu în 1905 devenind membru activ încă de la început. Studierea textelor vechi româneşti rămâne preocuparea sa de căpetenie. Supunând ediţia lui I.G. Sbiera din 1885 la <span class="CharOverride-1">Codicele Voroneţean </span>unei critici severe, dar pe care o dorea detaşată de un conflict iscat între ei, <span class="CharOverride-2">C.</span> îi reproşează necompararea cu originalul, mai mult, faptul că se referă tangenţial la un model grecesc. El este primul care lansează ideea, unanim acceptată apoi, a traducerii textului din slavonă, pe care o susţine pe baza unor construcţii sintactice şi a lexicului. De asemenea, respinge plasarea originalului în sudul Dunării şi afirmă că „patria traducătorului n-a fost Macedonia, ci Ardealul”, drept dovadă a acestei provenienţe fiind „rotacismul foarte pronunţat, o mulţime de ardelenisme şi vorbe împrumutate din ungureşte”. <span class="CharOverride-2">C.</span> greşeşte însă atunci când afirmă că manuscrisul nu este o copie, ci autograful traducătorului. O cercetare filologică densă, minuţioasă îi dedică, în 1885, <span class="CharOverride-1">Apostolului</span> coresian, pe care intenţiona să-l editeze, împreună cu un studiu lingvistic mai larg, proiect nefinalizat integral, la fel ca şi preconizata ediţie a <span class="CharOverride-1">Apostolului</span> <span class="CharOverride-1">Bratul</span>. Autorul confirmă ipoteza lui Timotei Cipariu privind localizarea tipăriturii la Braşov, pe baza tipurilor de litere folosite, dar este în dezacord cu opinia cărturarului blăjean în legătură cu atribuirea traducerii diaconului Coresi. Tipăritura este datată, însă, în intervalul 1569–1576 sau, mai restrâns, pe la 1570, iar traducătorul ar fi originar de la Braşov sau din jur. Ceea ce l-a consacrat pe descoperitorul mai multor valori bibliofile, pe cercetătorul neobosit, dar lipsit de şansă uneori, a fost editarea unor scrieri lexicografice de referinţă. După ce B.P. Hasdeu va deschide seria investigaţiilor asupra primului dicţionar având ca bază de pornire limba română, <span class="CharOverride-1">Dictionarium valachico–latinum</span>, aflat în biblioteca Universităţii din Pesta, <span class="CharOverride-2">C.</span> îl va edita integral în 1898, în „Tinerimea română”, în ortografia originară de configuraţie maghiară, însoţit de un succint studiu introductiv. În primul rând, el va impune, în locul denumirii de <span class="CharOverride-1">Anonymus Lugoshiensis</span>, dată de Hasdeu, care atribuia textul unui bănăţean din zona Lugojului, titulatura <span class="CharOverride-1">Anonymus Caransebesiensis</span>, punând alcătuirea lucrării pe seama unui bănăţean anonim din Caransebeş, în funcţie de înregistrarea a două toponime româneşti atestate aici: Strem, numele unei străzi din această aşezare, şi Teiuş, un deal definit drept „promontorium Caransebesiensis”. Faţă de încercările anterioare de datare a textului (B.P. Hasdeu, N. Densuşianu), <span class="CharOverride-2">C.</span> avansează un interval de timp mai rezonabil, în jur de 1670, în funcţie de mărcile hârtiei, concluzie confirmată în parte de rezultatele actuale ale analizei filigranologice, care îl plasează în jurul anului 1650. O ediţie solidă a <span class="CharOverride-1">Lexiconului slavo–românesc</span> din 1649, scris de călugărul Mardarie Cozianul, va fi publicată de <span class="CharOverride-2">C.</span> în 1900, sub auspiciile Academiei Române. Studiul filologic şi lingvistic extins cu care însoţeşte ediţia este structurat metodic pe secţiuni ce au în vedere analiza codicelui, modelul urmat, un istoric al lexicografiei slavo–române, studiul elementelor slavone şi româneşti. Partea a doua cuprinde lexiconul propriu-zis, cu textul slavon şi traducerea în română, reprodusă cu litere chirilice, iar partea a treia conţine un indice exhaustiv de cuvinte româneşti, cu mai multe etimologii, în final fiind redate câteva facsimile şi filigranele hârtiei. Izvorul lexicoanelor de acest gen, precum şi raporturile dintre ele sunt urmărite cu probitate de către filolog, el întocmind „prima schiţă sintetică asupra lexicografiei slavo–române” (G. Mihăilă). Referindu-se comparativ la modelul pisarului de la Cozia, <span class="CharOverride-1">Lexiconul slavo–rusesc şi tâlcuirea numelor </span>al lui Pamvo Berînda, publicat la Kiev în 1627, <span class="CharOverride-2">C.</span> subliniază faptul că cele două texte nu se suprapun, întrucât, deşi lucrarea lui Mardarie este mai redusă, el a adăugat articole, a completat sau a corectat unele lexeme. Contribuţiile lui <span class="CharOverride-2">C.</span> în studierea literaturii române vechi nu pot fi ignorate, el depăşindu-şi în multe privinţe statutul de „modest învăţat” (N. Iorga) prin evitarea compilaţiilor şi raportarea continuă la surse, la realitatea textelor. Ca folclorist, <span class="CharOverride-2">C.</span> a reuşit să alcătuiască o colecţie impresionantă (o bogată arhivă se află la Biblioteca Naţională), care cuprinde piese valoroase culese sub îndrumarea sa, la început de elevii de la seminarele din Roman şi Huşi, apoi de cei de la Liceul „Matei Basarab” din Bucureşti. Culegerile, care depăşesc ariile anchetate de G. Dem. Teodorescu şi Gr. G. Tocilescu, rămân un document preţios pentru fizionomia poeziei şi prozei noastre populare de la sfârşitul secolului al XIX-lea şi începutul celui următor. </p>
			<p class="Heuristica___mici"><span class="CharOverride-2">SCRIERI:</span><span class="CharOverride-1"> „Codicele Voroneţean”, cu un vocabulariu şi studiu asupra lui de I. al lui G. Sbiera</span>, Bucureşti, 1886; <span class="CharOverride-1">Cel mai vechi dicţionar latino–românesc de Todor Corbea (Manuscript de pe la 1700)</span>, Bucureşti, 1905; <span class="CharOverride-1">Tipografiile, xilografiile, librăriile şi legătoriile de cărţi din Bârlad. Cu o privire asupra tipografiilor din România, de la 1801 până astăzi </span>(în colaborare cu I. Antonovici), Bucureşti, 1910. <span class="CharOverride-2">Ediţii:</span> Mardarie Cozianul, <span class="CharOverride-1">Lexicon slavo–românesc şi tâlcuirea numelor din 1649</span>, Bucureşti, 1900; <span class="CharOverride-1">Folclor din Oltenia şi Muntenia. Texte alese din colecţii inedite</span>, V, îngr. A. Millea şi Ion Stănculescu, pref. Ovidiu Papadima, Bucureşti, 1970; <span class="CharOverride-1">Basme populare româneşti</span>, I–II, îngr. Iordan Datcu şi Ion Stănculescu, pref. Iordan Datcu, Bucureşti, 2010.</p>
			<p class="Heuristica___m_RPR"><span class="CharOverride-2">Repere bibliografice:</span> Ilie Bărbulescu, <span class="CharOverride-1">„Cel mai vechi dicţionar latino–românesc de Todor Corbea (Manuscript de pe la 1700)”</span>, „Arhiva”, 1906, 3; N. Iorga, <span class="CharOverride-1">Oameni</span>, II, <span class="CharOverride-1">462–464</span>; Ovidiu Papadima, <span class="CharOverride-1">Colecţia Gr. Creţu şi poezia noastră populară de la sfârşitul secolului al XIX-lea</span>, în <span class="CharOverride-1">Folclor din Oltenia şi Muntenia. Texte alese din colecţii inedite</span>, V, Bucureşti, 1970, <span class="CharOverride-1">10–26</span>; Mirela Teodorescu, <span class="CharOverride-1">Elemente regionale în „Lexiconul” lui Mardarie Cozianul</span>, SLF, II, <span class="CharOverride-1">77–78</span>; Mihăilă, <span class="CharOverride-1">Contribuţii</span>, <span class="CharOverride-1">309–310</span>; Onu, <span class="CharOverride-1">Critica</span>, <span class="CharOverride-1">87–90</span>; Balacciu–Chiriacescu, <span class="CharOverride-1">Dicţionar</span>,<span class="CharOverride-1"> 104–105</span>; Ion Gheţie, Al. Mareş, <span class="CharOverride-1">Originile scrisului în limba română</span>, Bucureşti, 1985, <span class="CharOverride-1">195–202</span>; Datcu, <span class="CharOverride-1">Dicţ. etnolog.</span>, <span class="CharOverride-1">281</span>; I. Oprişan, <span class="CharOverride-1">La hotarul dintre lumi</span>, Bucureşti, 2006, <span class="CharOverride-1">272–275</span>; Nicolae Constantinescu, <span class="CharOverride-1">Din nou despre basme: colecţii şi enigme</span>, CLT, 2011, 317; Datcu, <span class="CharOverride-1">Pagini</span>, <span class="CharOverride-1">35–38</span>; Pavel, <span class="CharOverride-1">Arheologia</span>, <span class="CharOverride-1">124–129</span>. &#9;<span class="Semnatura">E.P.</span></p>
			<p class="Heuristica-PRIMUL"><span class="titlu-12">CREŢU, Igor</span> (21.III.1922, Vladimirovka–Cahul), traducător. Este fiul Verei (n. Birincov) şi al lui Constantin Creţu, învăţător, deputat şi senator de Cahul. A făcut Liceul „B.P. Hasdeu” din Chişinău, absolvit în 1942, apoi Şcoala Militară de Ofiţeri în Rezervă la Bacău. Sublocotenent, în august 1944 e trimis pe front, luând parte la lupte în România, Ungaria şi Cehoslovacia. După război se întoarce la Chişinău şi urmează Facultatea de Istorie şi Filologie a Universităţii de Stat (1945–1951), precum şi Institutul de Literatură „Maxim Gorki” din Moscova (1957–1958). A fost redactor la Editura de Stat, consultant la Uniunea Scriitorilor, redactor, secretar de redacţie la revista „Nistru” (1956–1964). I s-au acordat mai multe distincţii, printre care Premiul de Stat (1972), Ordinul Republicii (1996) şi titlul Scriitor al Poporului (1992).</p>
			<p class="Heuristica-BASE">După ce, încă elev de liceu, debutează cu poezii, <span class="CharOverride-2">C.</span> se dedică în exclusivitate traducerilor, în domeniul cărora s-a remarcat printr-o capacitate deosebită de transpunere în limba română a unor opere fundamentale ale literaturii universale. A tradus, uneori în colaborare, din scrierile lui Shakespeare, Byron, Şota Rustaveli, A.S. Puşkin, Robert Burns, Petőfi Sándor, N.V. Gogol, L.N. Tolstoi, N.A. Nekrasov, A.P. Cehov, Maxim Gorki, Mihail Şolohov, Serghei Esenin, Andrei Tvardovski, Nazim Hikmet ş.a. În antologia <span class="CharOverride-1">Din poeţii lumii</span> (1969)<span class="CharOverride-1"> </span>sunt incluse şi câteva poeme proprii din anii 1940–1948. <span class="CharOverride-2">C.</span> transpune, de asemenea, câteva scrieri în ediţii pentru copii, oprindu-se la Antoine de Saint-Exupéry, N. Nosov ş.a. Călător prin atâtea texte şi epoci, el are credinţa că arta traducerii, ca şi arta în genere, trebuie să se bazeze pe inspiraţie, pe temeinicia construcţiei şi pe frumuseţe. Ca o confirmare a vocaţiei lui <span class="CharOverride-2">C.</span>, versiunile lui din literatura lumii s-au bucurat de numeroase ediţii. </p>
			<p class="Heuristica___mici"><span class="CharOverride-2">Traduceri: </span>Maxim Gorki, <span class="CharOverride-1">Copilăria</span>, Chişinău, 1950, <span class="CharOverride-1">Universităţile mele</span>, Chişinău, 1951; N.V. Gogol, <span class="CharOverride-1">Suflete moarte</span>, Chişinău, 1954, <span class="CharOverride-1">Opere</span>,<span class="CharOverride-1"> </span>I, îngr. Emil Iordache, Iaşi, 1999 (în colaborare cu Aureliu Busuioc şi Alexandru Cosmescu); A.S. Puşkin, <span class="CharOverride-1">Poezii</span>, Chişinău, 1955; Mihail Şolohov, <span class="CharOverride-1">Donul liniştit</span>, Chişinău, 1955, <span class="CharOverride-1">Pământ desţelenit</span>, Chişinău, 1962; Şota Rustaveli, <span class="CharOverride-1">Voinicul în piele de tigru</span>, Chişinău, 1957; Aleksandr Blok, <span class="CharOverride-1">Opere alese</span>, Chişinău, 1958 (în colaborare cu Aureliu Busuioc); N.A. Nekrasov, <span class="CharOverride-1">Cine trăieşte bine în Rusia</span>, Chişinău, 1960 (în colaborare cu Andrei Lupan); Fiodor Tiutcev, <span class="CharOverride-1">Versuri alese, </span>Chişinău, 1963 (în colaborare cu Aureliu Busuioc); Antoine de Saint-Exupéry, <span class="CharOverride-1">Micul prinţ</span>, Chişinău, 1965, <span class="CharOverride-1">Pământ al oamenilor</span>, Chişinău, 1989; Serghei Esenin, <span class="CharOverride-1">Poezii</span>, Chişinău,<span class="CharOverride-1"> </span>1967; <span class="CharOverride-1">Din poeţii lumii</span>, pref. Mihai Cimpoi, Chişinău, 1969; ed. (<span class="CharOverride-1">Cântecele altora înflorite pe inima mea</span>), îngr. Titus Popescu, Bucureşti, 1996; Robert Burns, <span class="CharOverride-1">Versuri</span>, Chişinău, 1976; <span class="CharOverride-1">Să vă spună moşul</span>, Chişinău, 1981; A.P. Cehov, <span class="CharOverride-1">Cameleonul</span>, Chişinău, 1982; <span class="CharOverride-1">Un nebun pe acoperiş. Proză umoristică universală</span>, postfaţa trad., Chişinău, 1997; <span class="CharOverride-1">Peron teatral. Din creaţia dramatică universală</span>, Chişinău, 1999; <span class="CharOverride-1">Cântecul soarelui de după nori</span>, Bucureşti, 2003.</p>
			<p class="Heuristica___m_RPR"><span class="CharOverride-2">Repere bibliografice:</span> Cimpoi,<span class="CharOverride-1"> Alte disocieri</span>, <span class="CharOverride-1">118–124</span>;<span class="CharOverride-1"> </span>Mihai Cimpoi, <span class="CharOverride-1">Igor Creţu</span>,<span class="CharOverride-1"> </span>în <span class="CharOverride-1">Profiluri</span>, <span class="CharOverride-1">309–312</span>; Al. Cosmescu, <span class="CharOverride-1">Maieştri şi învăţăcei</span>, Chişinău, 1979, <span class="CharOverride-1">39–48</span>;<span class="CharOverride-1"> </span>Ion Ciocanu, <span class="CharOverride-1">Ieşirea din anonimat</span>, LA, 1982, 18 martie; Alexandru Cosmescu, <span class="CharOverride-1">Universul fără margini</span>, LA, 1982, 18 martie; Mihai Cimpoi, <span class="CharOverride-1">Oglinda credibilă</span>, CNT, 2001, 48–50; <span class="CharOverride-1">Mică encicl.</span>, <span class="CharOverride-1">233–242</span>; Ion Ciocanu, <span class="CharOverride-1">Igor Creţu</span>, VBA, 2006, 1–2; Apetri, <span class="CharOverride-1">Atitudini</span>, <span class="CharOverride-1">192–193</span>; <span class="CharOverride-1">Dicţ. Chişinău</span>,<span class="CharOverride-1"> 182–183</span>. &#9;<span class="Semnatura">M.C.</span></p>
			<p class="Heuristica-PRIMUL"><span class="titlu-12">CREŢU, Ion</span> (20.X.1893, Bălţaţi, j. Iaşi – 18.I.1970, Bucureşti), istoric literar, editor. Este fiul Petrei şi al lui Gheorghe Creţu, ţărani; la naştere avea numele Ion Gheorghe Oancea Creţu. După ce a urmat la Bucureşti, între 1907 şi 1915, cursurile Seminarului „Nifon Mitropolitul”, în 1918 a absolvit Facultatea de Litere a Universităţii din Iaşi. Lucrează, până în 1921, în redacţia ziarului „Patria” din Cluj, devenind apoi profesor la Tecuci, Râmnicu Sărat, iar din 1931 la Liceul „Gheorghe Lazăr” din Bucureşti, aici fiind, între 1938 şi 1940, şi director. Predă şi la alte şcoli din Bucureşti până în 1954, când se pensionează. Între 1934 şi 1946 editează, împreună cu Al. Graur, J. Byck, Gh. Şerban, Scarlat Struţeanu şi N.I. Rusu, colecţia „Biblioteca şcolară”. Colaborează la „Limba română”, „Luceafărul”, „Viaţa românească”, „Revista de istorie şi teorie literară”, „Biserica Ortodoxă Română”, „Gazeta literară” ş.a. </p>
			<p class="Heuristica-BASE">Cele două monografii pe care le-a publicat <span class="CharOverride-2">C.</span>, <span class="CharOverride-1">Viaţa lui Eliade</span> (1939) şi <span class="CharOverride-1">Mihail Eminescu </span>(1968), au un pronunţat caracter de popularizare. Cea de-a doua, subintitulată „biografie documentară”, nu pune în pagină descoperiri noi, ci reia date cunoscute. Avându-l profesor, la Iaşi, pe G. Ibrăileanu, <span class="CharOverride-2">C. </span>manifestă o statornică pasiune pentru cercetarea şi editarea operei eminesciene şi pentru aceea a criticului de la „Viaţa românească”. Ca editor, şi-a îndreptat atenţia asupra atribuirii unui mare număr de articole lui Eminescu, <span class="CharOverride-1">Opera politică</span> (I–II, 1941) incluzând 163 de articole nesemnate de poet, pentru că acesta – crede <span class="CharOverride-2">C.</span> – ar fi voit să se „deghizeze”, să se „camufleze”. Ca şi Ibrăileanu, a negat valoarea postumelor eminesciene. Aceeaşi pasiune a atribuirilor se regăsește şi în <span class="CharOverride-1">G. Ibrăileanu. Restituiri literare</span> (I–II, 1968), unde sunt reconsiderate numeroase articole nesemnate apărute în „Viaţa românească”, opinia lui <span class="CharOverride-2">C. </span>fiind că mai tot ceea ce a apărut la rubrica „Miscellanea” i-ar aparţine criticului, care n-ar fi semnat doar cu pseudonimele cunoscute (Cezar Vraja, P. Nicanor et Co., T.P.), ci şi cu multe altele. Criteriile de atribuire s-au dovedit însă inoperante pentru numeroase articole, fiind propuse şi demonstrate, de Perpessicius şi de Al. Piru, alte paternităţi. În pornirea sa de a-l restitui integral pe criticul ieşean, <span class="CharOverride-2">C.</span> a luat – cum observa Perpessicius – prezumţiile drept certitudini.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Viaţa lui Eliade</span>, Bucureşti, 1939; <span class="CharOverride-1">G. Ibrăileanu.</span> <span class="CharOverride-1">Restituiri literare</span>, I–II, Bucureşti, 1968; <span class="CharOverride-1">Mihail Eminescu. Biografie documentară</span>, Bucureşti, 1968. <span class="CharOverride-2">Ediţii:</span> M. Eminescu, <span class="CharOverride-1">Opere</span>, I–IV, Bucureşti, 1938–1939, <span class="CharOverride-1">Opera politică</span>, I–II, Bucureşti, 1941; Ion Creangă, <span class="CharOverride-1">Poveşti, amintiri. Anecdote şi istorioare</span>, Bucureşti, 1939; G. Ibrăileanu, <span class="CharOverride-1">Scriitori români şi străini</span>, pref. Al. Piru, Bucureşti, 1968. </p>
			<p class="Heuristica___m_RPR"><span class="CharOverride-2">Repere bibliografice: </span>Perpessicius, <span class="CharOverride-1">Eminesciana</span>, îngr. şi pref. Dumitru D. Panaitescu, Bucureşti, 1971, <span class="CharOverride-1">302–310</span>; Piru<span class="CharOverride-1">, Varia</span>, II,<span class="CharOverride-1"> 134–135</span>, <span class="CharOverride-1">265–270</span>; [<span class="CharOverride-1">Ion Creţu</span>], DCL, II, <span class="CharOverride-1">371–373</span>; Bucur, <span class="CharOverride-1">Istoriografia</span>, <span class="CharOverride-1">391</span>; <span class="CharOverride-1">Dicţ. scriit. rom.</span>, I, <span class="CharOverride-1">716–717</span>. &#9;<span class="Semnatura">I.D.</span></p>
			<p class="Heuristica-PRIMUL"><span class="titlu-12">CREŢU, Nicolae</span> (20.IV.1941, Bârlad), critic şi istoric literar. Este fiul Eufrosinei (n. Gociu) şi al lui Neculai Creţu, subofiţer. În oraşul natal urmează cursurile şcolii generale (1948–1955) şi ale liceului (1955–1959). În 1964, la încheierea studiilor la Facultatea de Filologie a Universităţii „Al. I. Cuza” din Iaşi, este numit aici asistent la Catedra de literatură română. Specializat în literatura română a secolului al XX-lea şi în teoria literaturii, a cultivat, didactic şi publicistic, abordarea interdisciplinară şi fundamentarea teoretică a discursului critic. A ţinut cursuri de limbă, literatură şi civilizaţie română la Universitatea „Paul Valéry” din Montpellier, Franţa (1976–1979), unde a iniţiat editarea revistei de studii româneşti „Dialogue”, şi la University of Washington din Seattle, SUA, în cadrul Programului Fulbright de schimburi academice internaţionale (1983–1985). Şi-a susţinut doctoratul în 1978 cu teza <span class="CharOverride-1">Construcţie şi semnificaţie în romanul românesc</span>. În „Iaşul literar”, unde debutează în 1966, în „Cronica”, „România literară”, „Luceafărul”, „Convorbiri literare”, „Arlechin”, „Analele ştiinţifice ale Universităţii «Al. I. Cuza»” din Iaşi”, „Dialogue” (Montpellier), „Dacia literară”, „Anuar de lingvistică şi istorie literară” (Iaşi), „Timpul” ş.a. a publicat numeroase eseuri, articole, cronici şi studii, multe neadunate în volum. Ca director al Editurii Junimea (1990–1994), a sprijinit debutul unor autori tineri. A conceput şi realizat, la Universitatea ieşeană, cicluri de dezbateri pe teme teoretice şi interdisciplinare şi, sub egida Centrului Cultural Francez din Iaşi, alte manifestări, consacrate unor personalităţi româneşti din exil, a participat, de asemenea, cu numeroase contribuţii la realizarea unor volume colective. Este căsătorit cu Stănuţa Creţu, istoric literar.</p>
			<p class="Heuristica-BASE">Propunându-şi, în <span class="CharOverride-1">Constructori ai romanului </span>(1982), să studieze manifestările şi importanţa „rolului construcţiei în existenţa estetică a operei”, <span class="CharOverride-2">C.</span> analizează resorturile tensiunilor dramatice şi tragice (<span class="CharOverride-1">Ion</span>, <span class="CharOverride-1">Răscoala</span>), implicaţiile interogaţiei interioare (<span class="CharOverride-1">Pădurea spânzuraţilor</span>, <span class="CharOverride-1">Ultima noapte de dragoste, întâia noapte de război</span>), „anatomia caracterelor” şi „sintaxa imaginarului” (ciclul Hallipilor), poetica „dosarului de existenţe” (<span class="CharOverride-1">Patul lui Procust</span>). „Construcţia”, concept central, e văzută ca un câmp al solicitărilor (şi tensiunilor) estetice. Figurile de construcţie („amânarea” şi circularitatea la Liviu Rebreanu, capcanele „analizei” ironice la Hortensia Papadat-Bengescu, discontinuul şi montajul de joc al perspectivelor la Camil Petrescu) deschid căi de acces spre spiritul operelor: arta rebreniană a denudării esenţelor de sub crusta cenuşiului, „poetica suspiciunii” şi a grotescului ori cea a analizei (şi autoanalizei) intelectualizate şi ardente, la ceilalţi doi autori. Mobilitatea interpretativă, argumentaţia strânsă şi reflecţia teoretică se stimulează şi se aprofundează reciproc în <span class="CharOverride-1">Constructori ai romanului</span>. Studii substanţiale mai publică <span class="CharOverride-2">C.</span> cu privire la opera de comediograf a lui I.L. Caragiale, insistând pe dimensiunea de ordin psihologic şi social a comicului: personaje de prim-plan şi ,,conflict”. Altcândva discută ceea ce se înţelege prin ,,cutezanţa radicală” a unor autori ca Eugen Ionescu, Emil Cioran, Mircea Eliade, Tristan Tzara, dar şi a altora, care ilustrează arii de dincolo de literatură, Constantin Brâncuşi, de pildă, toţi situându-se în opoziţie cu tendinţele şi curentele dominante, exemplari sub raportul unei ,,deprovincializări” şi prin spiritul antimimetic, detectabil în miezul unor reuşite eliberate de modele sau mode. Alte câteva eseuri sunt consacrate artei romanului, într-o delimitare argumentată analitic în raport cu arta povestirii,<span class="CharOverride-1"> </span>cât şi faţă de romanul istoric, aici abordarea ţintind specificitatea poeticii sadoveniene, astfel încât autorul este scos din tiparele inerţiale ale etichetării ca ,,tradiţionalist” în favoarea unui demers apt să-l recepteze ca pe un „modern stilizant”<span class="CharOverride-1"> </span>pe teme ale tradiţiei.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Constructori ai</span> <span class="CharOverride-1">romanului</span>, Bucureşti, 1982.</p>
			<p class="Heuristica___m_RPR"><span class="CharOverride-2">Repere bibliografice:</span> Nicolae Manolescu, <span class="CharOverride-1">Din nou despre roman</span>, RL, 1982, 48; Andrei Corbea, <span class="CharOverride-1">Reconstrucţie şi lectură</span>, CRC, 1982, 51; V. Fanache, <span class="CharOverride-1">Sinteze</span>, ST, 1982, 12; Leon Volovici, <span class="CharOverride-1">Clasici în noi interpretări</span>, CRC, 1983, 3; Dumitru Micu, <span class="CharOverride-1">„Constructori ai romanului”</span>, LL, 1983; Busuioc, <span class="CharOverride-1">Scriitori ieşeni</span>, <span class="CharOverride-1">136–137</span>. &#9;<span class="Semnatura">R.Z.</span></p>
			<p class="Heuristica-PRIMUL"><span class="titlu-12">CREŢU, Stănuţa </span>(21.X.1943, Brăila), istoric literar. Este fiica Anastasiei (n. Dumbravă) şi a lui Gheorghe Tudor, muncitor. A urmat şcoala elementară şi Liceul Teoretic nr. 1 la Brăila şi a absolvit Facultatea de Filologie a Universităţii „Al. I. Cuza” din Iaşi în 1966, an în care a fost încadrată la Centrul de Lingvistică, Istorie literară şi Folclor (azi Institutul de Filologie Română „A. Philippide”) din acelaşi oraş, devenind în 1991 cercetător ştiinţific principal. În 1989 obţine titlul de doctor în filologie cu o teză despre proza fantastică românească. În publicistică nu e decât arareori prezentă. A colaborat totuşi cu studii, cronici şi recenzii la „Anuar de lingvistică şi istorie literară”, iar texte critice i-au mai apărut în „Iaşul literar”, „Cronica”, „Dialogue” (Montpellier), „Revista noastră”, „Echidistanţe”, „Analele ştiinţifice ale Universităţii «Al. I. Cuza»”. Este căsătorită cu Nicolae Creţu, critic şi istoric literar. </p>
			<p class="Heuristica-BASE"><span class="CharOverride-2">C.</span> a fost angrenată încă de la începutul activităţii sale în redactarea unui lexicon ce se va bucura de prelungi ecouri – <span class="CharOverride-1">Dicţionarul literaturii române de la origini până la 1900 </span>(1979), pentru care, împreună cu coechipierii, primeşte Premiul „Timotei Cipariu” al Academiei RSR. Autori de toate calibrele au prins contur sub condeiul ei în cele aproape 150 de articole monografice. A continuat cu numeroase alte articole pentru cele şapte volume ale <span class="CharOverride-1">Dicţionarului general al literaturii române</span> (2004–2009; Premiul „B.P. Hasdeu” al Academiei Române). Sensibilitatea şi rafinamentul dau personalitate medalioanelor pe care le-a lucrat: Grigore Alexandrescu, Tudor Arghezi, Dimitrie Bolintineanu, Vasile Cârlova, George Coşbuc, Mircea C. Demetriade, Alexandru Depărăţeanu, Artur Enăşescu, Alexandru Hrisoverghi, Al. Husar, D. Iacobescu, Alexandru Macedonski, Victor Valeriu Martinescu, Barbu Paris Mumuleanu, Ştefan Petică, Mircea Popovici, Daniil Scavinschi, Alexandru Sihleanu, Theodor M. Stoenescu, Dimitrie Ţichindeal, Iancu Văcărescu, Duiliu Zamfirescu ş.a. Preferinţa i se îndreaptă vădit către poezie, în spaţiul liric exegeta găsindu-se în elementul ei. Are gust, supleţe în asocierile pe care le propune şi o fluenţă a discursului cristalizând, în formulări cu o cizelură expresivă, substanţa care dă pondere frazării. Detectând însemnele individualităţii unui poet printr-un sondaj al peisajului interior, <span class="CharOverride-2">C.</span> surprinde tema dominantă, motivele şi acele atitudini lirice ce se întreţes într-o reţea în care scriitorul îşi conturează personalitatea, iar epoca îşi află spaţiul de rezonanţă. Nu e o perspectivă încremenită, fenomenul literar fiind privit în evoluţia lui, pornind de la virtualităţile în care se prefigurează constituirea unei opere. Câteva culegeri de istorie literară, în veşmânt eseistic, s-ar fi putut alcătui din această suită de medalioane. O altă constantă a preocupărilor şi contribuţiilor pe care le are <span class="CharOverride-2">C.</span> este fantasticul în literatura română. Cu bune lecturi şi cu o fină intuiţie, autoarea pătrunde în spaţiile de dincolo de real, în căutarea acelor semne ce mărturisesc o experienţă iniţiatică, în zona greu accesibilă a „tainei”. De la M. Eminescu, proiectându-şi eul dedublat sub zările visului, până la Cezar Petrescu, captivat de fenomenul invaziei straniului în real, sau la Mircea Eliade, cu viziunea obsesivă a sacrului camuflat în profan, trecând prin „parabola creştină” a lui Gala Galaction sau prin „fantasticul ontologic sadovenian”, interpretările urmăresc să surprindă acea poetică a sugestiei ce acompaniază orice glissando dintr-un tărâm într-altul. Sursa folclorică e întrucâtva privilegiată faţă de aceea livrescă, valorile ce ţin de mitic şi de fabulos fiind miza paginilor care îşi propun să releve trăsăturile de originalitate ale fantasticului autohton. De căutările în această sferă se leagă şi şansa de a fi descoperit că <span class="CharOverride-1">Fragment</span>, o proză de tinereţe a lui M. Eminescu, rămasă în manuscris, este o traducere fidelă din Miss Aikin (Anna Leatitia Barbauld), scriitoare a goticului arhetipal.<span class="CharOverride-1"> </span>Sub orizonturile unui estetism răsfrânt într-un halou de nuanţe, <span class="CharOverride-2">C.</span> se consacră, prea rar, din păcate, câte unui ceremonial analitic. Explorările critice pe care le săvârşeşte, deloc la voia întâmplării, poartă aceeaşi marcă de distincţie şi rafinament. Cu o reflexivitate cultivată într-un prelung exerciţiu al interiorizării, are antene pentru a desluşi în filigran, detectează murmurul unor sensuri, iscodeşte esenţele. O atrag „semnele misterului”, „scenariile mitico-ritualice”, fiorul acelui lirism ce irigă reţeaua de simboluri. Astfel, într-o serie de studii asupra hermetismului lui Ion Barbu, preocuparea merge către detectarea unor ritualuri şi formule ce ţintesc regăsirea universaliilor, a tiparelor sacre.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Dicţionarul literaturii române de la origini până la 1900</span> (în colaborare), Bucureşti, 1979.</p>
			<p class="Heuristica___m_RPR"><span class="CharOverride-2">Repere bibliografice:</span> Al. Duţu, „<span class="CharOverride-1">Dicţionarul literaturii române</span>”, RL, 1979, 49; Alex. Ştefănescu, <span class="CharOverride-1">O mare sinteză</span>, CNT, 1979, 51; <span class="CharOverride-1">Dicţionarele literare şi locul lor în cadrul culturii româneşti contemporane</span>, ALIL, t. XXVII, 1979–1980; George Pruteanu, <span class="CharOverride-1">Dicţionarul de la Iaşi</span>, CL, 1985, 7; Cornea, <span class="CharOverride-1">Semnele</span>, <span class="CharOverride-1">23–28</span>, <span class="CharOverride-1">267</span>, <span class="CharOverride-1">310</span>–<span class="CharOverride-1">311</span>; Florin Faifer, <span class="CharOverride-1">O fină Balanţă</span>, CRC, 2004, 1; Alex. Ştefănescu, „<span class="CharOverride-1">Dicţionarul general al literaturii române</span>”, RL, 2005, 2; Ion Simuţ, <span class="CharOverride-1">Dicţionarul esenţial Simion 2012</span>, CLT, 2012, 43. &#9;<span class="Semnatura">F.F.</span></p>
			<p class="Heuristica-PRIMUL"><span class="titlu-12">CREŢU, Vasile Tudor </span>(16.III.1938, Macovişte, j. Caraş-Severin – 5.II.1989, Timişoara), etnolog. Este fiul Anei (n. Grebenceanu) şi al lui Arsenie Creţu, ţăran. A absolvit Facultatea de Filologie a Universităţii din Timişoara (1967). Lucrează ca reporter la Studioul de Radio Timişoara, ca asistent şi apoi ca lector la Catedra de folclor a Universităţii timișorene. Obţine titlul de doctor în filologie cu lucrarea <span class="CharOverride-1">Condiţia fantasticului în cultura populară</span> (1978). A condus cercul şi arhiva de folclor a Universităţii din Timişoara, a îndrumat ansamblurile folclorice Timişul, Doina Timişului, Datina şi a realizat numeroase filme etnologice.</p>
			<p class="Heuristica-BASE"><span class="CharOverride-2">C. </span>debutează cu volumul <span class="CharOverride-1">Ethosul folcloric, sistem deschis</span> (1980; Premiul Uniunii Scriitorilor). Ca şi în cursul universitar <span class="CharOverride-1">Folclor şi etnologie. Conexiuni </span>(1987) sau în volumul <span class="CharOverride-1">Existenţa ca întemeiere</span> (1989), autorul dovedeşte interes pentru modalităţile noi de abordare a folclorului (structuralism etnologic, semiotica folclorului, hermeneutica simbolului etc.), precum şi deschidere spre interdisciplinaritate, el propunând un demers antropofilosofic. Porneşte de la ideea că mentalitatea tradiţională românească îşi cristalizează un echilibru al vieţii instituţionalizând ca măsură a existenţei buna-cuviinţă, acel comportament ritual care oferă fiecărui eveniment o explicaţie prin prisma etosului comunitar. În tentativa de a defini principiile fundamentale pe care se sprijină viziunea populară asupra lumii, autorul se opreşte îndeosebi asupra termenilor cu valoare metalingvistică: sămânţă, ţarină, vatră, nuntire, ţesătură, rost.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Ethosul folcloric, sistem deschis</span>, Timişoara, 1980; <span class="CharOverride-1">Folclor şi etnologie. Conexiuni</span>,<span class="CharOverride-1"> </span>Timişoara, 1987; <span class="CharOverride-1">Existenţa ca întemeiere</span>, Timişoara, 1989.</p>
			<p class="Heuristica___m_RPR"><span class="CharOverride-2">Repere bibliografice: </span>Sorin Titel,<span class="CharOverride-2"> </span><span class="CharOverride-1">Folclorul în lumina unor noi interpretări</span>, RL, 1980, 41; Mihai Coman, <span class="CharOverride-1">„Existenţa ca întemeiere”</span>, REF, 1989, 4; Ivan Evseev, <span class="CharOverride-1">Vasile Tudor Creţu</span>, REF, 1989, 6; Datcu, <span class="CharOverride-1">Dicţ. etnolog.</span>, <span class="CharOverride-1">282–283.</span> &#9;<span class="Semnatura">A.C.</span></p>
			<p class="Heuristica-PRIMUL"><span class="titlu-12">CREŢULESCU, Ioana</span> (18.VII.1943, Bucureşti – 7.V.1997, Bucureşti), critic literar. Este fiica Beatricei (n. Hrubeş) şi a lui Ion Fotino, profesor universitar. Urmează cursurile Facultăţii de Limba şi Literatura Română a Universităţii din Bucureşti, obţinându-şi licenţa în 1969. Este, o lungă perioadă de timp, redactor al revistei „Viaţa românească”, unde şi debutează în 1969, colaborând apoi şi la „România literară”, „Secolul 20”, „Luceafărul”, „Argeş” ş.a.</p>
			<p class="Heuristica-BASE">Singura carte personală publicată de <span class="CharOverride-2">C.</span>, <span class="CharOverride-1">Mutaţiile realismului. Literatura realistă: istorie şi structură</span>, apărută în 1974, utilizează conceptele criticii psihanalitice pentru a delimita fazele prin care trece realismul atât din punct de vedere istoric, cât şi structural. Pentru autoare, „un realism complex înseamnă un sistem de procedee literare în care nu sunt interzise elementele altor genuri, dacă acestea există şi funcţionează sub legile estetice ale realismului”, idee susţinută cu rigurozitate în capitolele <span class="CharOverride-1">Continuitate şi discontinuitate în şcoala franceză</span>, <span class="CharOverride-1">Realismul englez dintotdeauna şi de azi</span>, <span class="CharOverride-1">Permanenţele şi evoluţiile realismului rus</span> şi <span class="CharOverride-1">Configuraţia realismului american</span>. După privirea istorică de ansamblu, comentatoarea realizează şi o „încercare de descriere teoretică”, punând accentul pe definiţiile, diverse şi adesea contradictorii, ale realismului, fiind interesată mai mult de aspectul teoretic al expunerii (deşi aplicaţiile pe text nu lipsesc), dar şi de modul de structurare a universului artistic în cadrul acestui curent. Când analizează teoria genurilor în concepţia lui Northrop Frye şi Tzvetan Todorov, <span class="CharOverride-2">C.</span> ajunge la concluzia considerării realismului ca gen literar, idee extrem de apreciată la mijlocul anilor ’70 din secolul trecut, dar precizează că, înainte de a fi un gen, realismul se diferenţiază de celelalte modalităţi literare prin faptul că are întotdeauna ca protagonişti „oameni aşezaţi într-o existenţă autentică pe care, cu un termen demonetizat prin recurenţă, o vom numi totuşi <span class="CharOverride-1">veridică</span>”. Concomitent, sunt avansate ipoteze privitoare la maniera în care realismul este capabil să „soluţioneze” condiţia umană în cadrul universului artistic, analizele utilizând concepte precum „revolta”, „indiferenţa” şi „justificarea resemnată”. Consideraţiile finale, pertinente la nivel teoretic, revin asupra unui bun câştigat: nu există realism autentic în afara unei armonii între conţinut şi expresie, tot aşa cum „nu există fără această corespondenţă nici o altă categorie artistică”.  </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Critica psihanalitică</span>, în <span class="CharOverride-1">Analiză şi interpretare</span>, Bucureşti, 1972; <span class="CharOverride-1">Critica psihică şi psihocritica</span>, în <span class="CharOverride-1">Estetica filosofică şi ştiinţele artei</span>, Bucureşti, 1972; <span class="CharOverride-1">Mutaţiile realismului. Literatura realistă: istorie şi structură</span>, Bucureşti, 1974. <span class="CharOverride-2">Traduceri:</span> Joan Miró, <span class="CharOverride-1">Culoarea visurilor mele. Convorbiri cu Georges Raillard</span>, Bucureşti, 1982; Michel Zévaco, <span class="CharOverride-1">Sfârşitul Faustei</span>, Bucureşti, 1993.</p>
			<p class="Heuristica___m_RPR"><span class="CharOverride-2">Repere bibliografice:</span> Dumitru Micu, <span class="CharOverride-1">Literatura realului</span>, CNT, 1975, 4; Marina Ionescu, <span class="CharOverride-1">Psihanaliză şi critică literară franceză</span>, CRC, 1975, 4; Cornel Ungureanu, <span class="CharOverride-1">„Mutaţiile realismului”</span>, O, 1975, 2; Ulici, <span class="CharOverride-1">Prima verba</span>, I, <span class="CharOverride-1">234–236</span>; <span class="CharOverride-1">Dicţ. scriit. rom.</span>, I, <span class="CharOverride-1">717–718</span>. &#9;<span class="Semnatura">C.Dt.</span></p>
			<div class="_idGenObjectLayout-1">
				<div id="_idContainer015">
					<div id="_idContainer013" class="Basic-Text-Frame">
						<p class="Titlu-Nume-H">CREVEDIA, N. </p>
						<p class="Titlu-mic-DATE">(pseudonim al lui Nicolae Cârstea; 24.XI.1902, Crevedia Mare, j. Giurgiu – 5.XI.1978, Bucureşti), poet, prozator, gazetar. </p>
					</div>
					<div id="_idContainer014" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08_DGLR_C_734-855-web-resources/image/Crevedia_N.jpg" alt="" />
					</div>
				</div>
			</div>
			<p class="Heuristica-PRIMUL">Fiu de ţărani înstăriţi – Floarea (n. Antonescu) şi Ion Cârstea –, <span class="CharOverride-2">C.</span> ar fi avut posibilitatea să parcurgă normal ciclurile şcolarizării, dar din cauza războiului a început cursurile secundare târziu, la Liceul „Sf. Sava” din Capitală, izbutind să termine cele opt clase în numai cinci ani (1919–1924). A urmat Facultatea de Litere şi Filosofie la Universitatea bucureşteană în condiţii precare, întreţinându-se din diferite servicii. Începe să publice epigrame (gen în care va debuta şi editorial în 1930), apoi articole şi recenzii la „Viaţa literară” (din 1926), unde va fi o vreme şi secretar de redacţie. Acelaşi post i se încredinţează la „Calendarul” (din 1932), „Gândirea” (din 1932), „Porunca vremii” (din 1935), „Sfarmă-Piatră” (din 1935). Participant la campaniile de cercetare sociologică întreprinse sub conducerea lui Dimitrie Gusti, a fost, cu intermitenţe, şi profesor suplinitor, iar din 1940 a deţinut funcţiile de ataşat de presă şi secretar cultural la Ambasada Română din Sofia, unde a publicat câteva lucrări destinate cunoaşterii culturii române în Bulgaria. Suspendat în 1945, revine în presă abia în 1957, ca redactor la săptămânalul „Glasul patriei”, apoi cu colaborări sporadice la câteva reviste literare. În publicistica sa, apărută cu precădere în periodicele la care a lucrat şi mai rar în altele, <span class="CharOverride-2">C.</span>, teribilist, cu gură şi moravuri slobode, dar cu talent verbal, atacă în special subiecte politice, de pe poziţii tot mai accentuat naţionaliste, aliniindu-se tonului agresiv, inflamat, ce caracteriza ziarele de extremă dreapta. Temperamental şi batjocoritor, scăldat de o umoare cam rea, necenzurat de raţiune şi câteodată fără bun-simţ, produce texte incitante, dar departe de rolul de formator (corect) de opinie publică. Mai lăudabilă este perseverenţa cu care milita pentru afirmarea unor valori literare şi obţinerea de drepturi sociale pentru scriitori, remarcându-se în acest sens seria de interviuri cu diferiţi autori, articolele şi recenziile din „Universul literar”, din „Porunca vremii” (rubrica „Lampa lui Aladin”) sau, mai târziu, amintirile din „Luceafărul” (1966–1968), fragmente dintr-un volum de memorii lăsat în manuscris, ca și paginile incluse în „Jurnalul literar” (2002–2003). Între colaborările la periodice se află mai multe traduceri care făceau parte dintr-o mereu anunţată, dar neapărută <span class="CharOverride-1">Antologie a poeţilor bulgari. </span>Fervoarea sa umoristică s-a manifestat şi în preocuparea de a alcătui unele culegeri precum <span class="CharOverride-1">Antologia epigramei româneşti </span>(1933, în colaborare cu A.C. Calotescu-Neicu) sau <span class="CharOverride-1">Epigramişti români de ieri şi de azi </span>(1975). <span class="CharOverride-2">C.</span> a fost şi un participant statornic la şedinţele Sburătorului, un membru activ al Societăţii Scriitorilor Români, extinzându-şi prestaţia în cadrul turneelor unor echipe de autori, conferenţiind şi citind din propria operă.</p>
			<p class="Heuristica-BASE">Versurile lui <span class="CharOverride-2">C. </span>din volumul <span class="CharOverride-1">Bulgări şi stele </span>(1933; Premiul Societăţii Scriitorilor Români) sunt mai degrabă o manifestare violentă a unei atitudini de frondă integrală, prin afirmarea ostentativă a preferinţei pentru reperele spaţiului rural, pentru formele naturale de viaţă, pentru expresia directă, neaoşă, nesupusă interdicţiilor şi normelor limbajului cult <span class="CharOverride-1">(Mărturie). </span>După ce exaltă forţa biologică, instinctul constructiv, simţul dreptăţii, comportamentul primitiv, de fiinţă ancestrală, telurică, în <span class="CharOverride-1">Taica, </span>fiul îşi clamează la rândul său dorinţa aprigă de a răspunde unor nevoi de supraviețuire <span class="CharOverride-1">(Mi-e foame, mi-e sete!). </span>Spaima în faţa intemperiilor care opresc rodirea pământului provoacă o viziune terifiantă a efectelor secetei, plasticizate într-un tablou apocaliptic (<span class="CharOverride-1">Foamete</span>),<span class="CharOverride-1"> </span>aşa cum lipsa mijloacelor de subzistenţă în mediul urban îl face să arunce diatribe şi blesteme grele asupra oraşului <span class="CharOverride-1">(Fapte diverse). </span>Rostirea ţărănească sau suburbană, cu inserţii dialectale, aspră, dură, uneori trivială, dar în căutare de figuri şi imagini de efect, şocante chiar, este principalul suport al tensiunii lirice revendicative. În insolenţa sa orgolioasă, poetul dă glas trupului, instinctelor, impulsurilor fiziologice, atacând zonele joase ale sensibilităţii. Stelele, despuiate de orice conotaţie metafizică, devin biete frânturi de materie, infime faţă de importanţa bulgărilor, iar divinitatea e coborâtă pe pământ, personificată ireverenţios şi apostrofată. Venită pe valul tradiţionalismului în floare la „Gândirea”, care a şi lansat-o, această poezie i-a surprins pe comentatori. Cu excepţia lui G. Călinescu şi a lui Şerban Cioculescu, ei au recunoscut în <span class="CharOverride-2">C.</span> un poet de sorginte argheziană, dar autentic, original, stăpânit de duhul pământului, plin de energie vitală, de o expresivitate viguroasă, frustă, inventivă, capabilă de construcţii verbale şi imagini pitoreşti, insolite, brutale uneori, dar fireşti pentru cinismul şi sinceritatea agresivă a autorului. Cu timpul, antagonismul (mai mult poză artistică) dintre contestatar şi lumea în care deja se integrase dispare, iar în celelalte volume – <span class="CharOverride-1">Maria </span>(1938), <span class="CharOverride-1">Dă-mi înapoi grădinile </span>(1939) și, după război, <span class="CharOverride-1">Versuri </span>(1968), care reia şi plachetele anterioare, <span class="CharOverride-1">Vinul sălbatic </span>(1977) – predomină consemnarea unor trăiri erotice senzuale, a diverselor stări cotidiene, a unor momente biografice şi imagini disparate, simple vederi animate cu peisaje rurale etc. <span class="CharOverride-2">C.</span> recunoaşte că are un „cuget mic cu zeii mici”, că nu caută nimic dincolo de lucruri, deoarece „cerul e pe pământ”, „cu fete, struguri, flori şi artă”. Lipsit de șansa transcendenţei, încearcă să-şi vindece tristeţea de a fi trecător intensificându-şi iubirile şi chefurile sau semeţindu-se în faţa eşecurilor şi a morţii, încredinţat că a fost învestit cu „marea misiune a Frumosului”. Totuşi, cuprins de melancolie şi resemnare, poetul, „c-o deznădejde care n-are nume”, e gata să se abandoneze materiei pe care o slăvise. În general, poezia lui <span class="CharOverride-2">C.</span> s-a ivit la nivelul percepţiei şi al senzaţiei şi se adresează acestui nivel. Volumul de proză scurtă <span class="CharOverride-1">Bacalaureatul lui Puiu </span>(1933) afirmă un umorist în genul lui Gh. Brăescu, cu o sigură intuire/reprezentare a elementului comic în psihologia personajelor, pe care le conturează în special cu ajutorul dialogului, spontan, sprinten, spectaculos uneori. Descrierile sunt pline de haz, isteţe, uşor atinse de un suflu urmuzian. În piesa titulară, de pildă, şcolarizarea unui elev răsfăţat necesită o permanentă campanie a familiei, care culminează cu o amplă mobilizare de forţe în vederea promovării bacalaureatului. Contrastul dintre nepăsarea şi insolenţa elevului convins de inutilitatea absolută a învăţăturii şi comportamentul febril, cam prostesc, al părinţilor şi al rudelor, dar şi comportamentul profesorilor din comisie, ale căror întrebări şi manifestări sunt ridicole, întreţin interesul amuzat al cititorului. O variantă pentru scenă, comedia cu acelaşi nume, a fost pusă în repetiţie la Teatrul Naţional din Bucureşti în toamna anului 1939, fără a fi însă reprezentată. Dintr-o perioadă anterioară datează romanul <span class="CharOverride-1">Dragoste cu termen redus, </span>publicat abia în 1934. Aici, între narator şi personajul principal există o subtilă diferenţă: în timp ce personajul e prins cu adevărat într-o poveste de dragoste, cu lirismul, inocenţa şi trăirile ei contradictorii, naratorul, care ştie mai mult, îl ridiculizează, punându-l în ipostaze care scot în relief iluzionarea neroadă, ignoranţa, aşteptările şi frământările vane, întregul comic al situaţiei unui îndrăgostit naiv. Metamorfoza de la imaginea purităţii virginale a sorei medicale de care se îndrăgosteşte militarul cu termen redus la revelarea brutală a adevărului că aceasta era o practicantă a amorului liber este trăită cu înfrigurare de protagonist şi cu evidentă satisfacţie a persiflării de narator. Capacitatea de a fixa o psihologie şi de a reface discursul interior al personajului, care conţine comentarii mute ale întâmplărilor vizibile, umorul inteligent şi proaspăt, alimentat cu observaţii proprii registrului comic, produc o naraţiune modernă, alertă, cu fraze scurte, care menţin textul viu. Meditaţia asupra forţei (oarbe, nocive) a iubirii este continuată în romanul <span class="CharOverride-1">Buruieni de dragoste </span>(1936), o prelucrare a unui episod autobiografic notoriu în epocă – o relaţie, eşuată în scandal public, cu o scriitoare. Accentul reconstituirii nu cade pe dezvăluirea unei mistificări literare (de care era bănuită fosta prietenă), ci pe drama omului care are nefericirea de a se îndrăgosti de cine nu trebuie şi de a nu se putea vindeca. Ca fermecat cu o fiertură din „buruieni de dragoste”, bărbatul nu se poate desprinde dintr-o relaţie care capătă aspectul unui coşmar, deşi simultan convieţuieşte cu o altă femeie, care întruneşte toate aşteptările lui. Renunţând la izbucnirile răzbunătoare din presă, <span class="CharOverride-2">C.</span> reuşeşte să adopte în roman o atitudine calmă, consemnând faptele fără invective şi acuzaţii grave, reprimându-şi chiar şi tendinţa spre persiflare. Cu toate acestea, contemporanii i-au reproşat ineleganţa gestului, nerecunoscând romanului vreo calitate. Totuşi, dincolo de geneză şi de construcţia deficitară, parazitată de secvenţe superflue, această proză rezistă parţial prin interesul în sine al subiectului, prin calitatea de document, prin tensiunea stilului direct, lapidar, alertat de nevoia acută de comunicare a unei întâmplări neobişnuite.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Epigrame</span>, Bucureşti, 1930; <span class="CharOverride-1">Bacalaureatul lui Puiu</span>,<span class="CharOverride-1"> </span>Bucureşti, 1933; <span class="CharOverride-1">Bulgări şi stele</span>,<span class="CharOverride-1"> </span>Bucureşti, 1933; <span class="CharOverride-1">Dragoste cu termen redus</span>,<span class="CharOverride-1"> </span>Bucureşti, 1934; <span class="CharOverride-1">Buruieni de dragoste</span>,<span class="CharOverride-1"> </span>Bucureşti, 1936; <span class="CharOverride-1">Maria</span>,<span class="CharOverride-1"> </span>Bucureşti, 1938; <span class="CharOverride-1">Dă-mi înapoi grădinile</span>,<span class="CharOverride-1"> </span>Bucureşti, 1939; <span class="CharOverride-1">Bucureşti, centrul culturii române</span>, Sofia, 1943; <span class="CharOverride-1">Versuri</span>, Bucureşti, 1968; <span class="CharOverride-1">Vinul sălbatic</span>, Bucureşti, 1977. <span class="CharOverride-2">Antologii:</span> <span class="CharOverride-1">Antologia epigramei româneşti</span>, introd. edit., Bucureşti, 1933 (în colaborare cu A.C. Calotescu-Neicu); <span class="CharOverride-1">Epigramişti români de ieri şi de azi</span>, introd. edit., Bucureşti, 1975.</p>
			<p class="Heuristica___m_RPR"><span class="CharOverride-2">Repere bibliografice:</span> Călinescu, <span class="CharOverride-1">Opere</span>,<span class="CharOverride-1"> </span>I, <span class="CharOverride-1">894–897</span>, II, <span class="CharOverride-1">321–327</span>, <span class="CharOverride-1">553–557</span>; Constantinescu, <span class="CharOverride-1">Scrieri</span>,<span class="CharOverride-1"> </span>II, <span class="CharOverride-1">347–364</span>; Perpessicius, <span class="CharOverride-1">Opere</span>,<span class="CharOverride-1"> </span>VI, <span class="CharOverride-1">248–253</span>;<span class="CharOverride-1"> </span>Octav Şuluţiu, <span class="CharOverride-1">„Bulgări şi stele”</span>, „România literară”, 1934, 89; Matei Alexandrescu, [<span class="CharOverride-1">N. Crevedia</span>],<span class="CharOverride-1"> </span>FCL, 1934, 891<span class="CharOverride-1">, </span>„Litere”, 1934, 7, 10; Şerban Cioculescu, <span class="CharOverride-1">„Bulgări şi stele”</span>,<span class="CharOverride-1"> </span>ADV, 1934, 15 364; Nicolae Roşu, <span class="CharOverride-1">Un poet</span>, VL, 1934, 152; Ion I. Cantacuzino, <span class="CharOverride-1">O problemă de poezie</span>,<span class="CharOverride-1"> </span>CL, 1934, 2; <span class="CharOverride-1">Cazul Marta D. Rădulescu</span>,<span class="CharOverride-1"> </span>VL, 1934, 158–160 (grupaj special); Mihail Ilovici, <span class="CharOverride-1">Negativismul tinerei generaţii</span>,<span class="CharOverride-1"> </span>I, Bucureşti, 1934, <span class="CharOverride-1">195–198</span>;<span class="CharOverride-1"> </span>Boz, <span class="CharOverride-1">Cartea</span>,<span class="CharOverride-1"> 131–136</span>;<span class="CharOverride-1"> </span>Cioculescu, <span class="CharOverride-1">Aspecte</span>,<span class="CharOverride-1"> 121–123</span>;<span class="CharOverride-1"> </span>Lovinescu, <span class="CharOverride-1">Scrieri</span>,<span class="CharOverride-1"> </span>VI, <span class="CharOverride-1">97</span>,<span class="CharOverride-1"> 248</span>;<span class="CharOverride-1"> </span>Al. Piru, <span class="CharOverride-1">„Maria”</span>,<span class="CharOverride-1"> </span>„Iaşul”, 1938, 169; C. Fântâneru, <span class="CharOverride-1">„Maria”</span>,<span class="CharOverride-1"> </span>UVR, 1938, 16; Papadima, <span class="CharOverride-1">Creatorii</span>,<span class="CharOverride-1"> 473–476</span>;<span class="CharOverride-1"> </span>Octav Şuluţiu, <span class="CharOverride-1">„Maria”</span>,<span class="CharOverride-1"> </span>F, 1939, 4–5; C. Fântâneru, <span class="CharOverride-1">„Dă-mi înapoi grădinile”</span>,<span class="CharOverride-1"> </span>UVR, 1940, 7; Ion Şiugariu, <span class="CharOverride-1">„Dă-mi înapoi grădinile”</span>,<span class="CharOverride-1"> </span>MMN, 1940, 1–3; Streinu, <span class="CharOverride-1">Pagini</span>,<span class="CharOverride-1"> </span>II, <span class="CharOverride-1">77–85</span>, V, <span class="CharOverride-1">92–96</span>;<span class="CharOverride-1"> </span>Călinescu, <span class="CharOverride-1">Ist. lit. </span>(1941), <span class="CharOverride-1">844–845</span>, <span class="CharOverride-1">Ist. lit. </span>(1982), <span class="CharOverride-1">929–930</span>; Dumitru Micu, <span class="CharOverride-1">Periplu</span>,<span class="CharOverride-1"> </span>Bucureşti, 1974, <span class="CharOverride-1">230–236</span>;<span class="CharOverride-1"> </span>Crohmălniceanu, <span class="CharOverride-1">Literatura</span>,<span class="CharOverride-1"> </span>II, <span class="CharOverride-1">171–175</span>;<span class="CharOverride-1"> </span>Al. Raicu, <span class="CharOverride-1">Autografe</span>, Bucureşti, 1983, <span class="CharOverride-1">62–73</span>;<span class="CharOverride-1"> </span>Negoiţescu, <span class="CharOverride-1">Ist. lit.</span>,<span class="CharOverride-1"> </span>I, <span class="CharOverride-1">322–323</span>;<span class="CharOverride-1"> </span>Ciopraga, <span class="CharOverride-1">Amfiteatru</span>,<span class="CharOverride-1"> 316–321</span>; <span class="CharOverride-1">Dicţ. scriit. rom.</span>,<span class="CharOverride-1"> </span>I, <span class="CharOverride-1">718–720</span>; Danţiş, <span class="CharOverride-1">Bucolica</span>, <span class="CharOverride-1">180–183</span>; Nicolae Florescu, <span class="CharOverride-1">„Cazul” Crevedia la centenar</span>,<span class="CharOverride-1"> </span>JL, 2002, 21–24; C.D. Zeletin, <span class="CharOverride-1">Poetul N. Crevedia în aducerea aminte</span>,<span class="CharOverride-1"> </span>ATN, 2012,<span class="CharOverride-1"> </span>6–8. &#9;<span class="Semnatura">C.T. </span></p>
			<p class="Heuristica-PRIMUL"><span class="titlu-12">CRIGAN, Grigore</span> (15.V.1941, Tărăsăuți-Noua Suliță–Cernăuți), prozator, publicist, traducător. Este fiul Zinoviei (n. Munteanu) și al lui Gheorghe Crigan, agricultori. Își începe învățătura în satul natal, continuând-o la Noua Suliță, iar din 1958 urmează Facultatea de Filologie Romano–Germanică a Universității din Cernăuți, pe care o absolvă în 1963. Intrând în presa regională, va fi redactor la „Bucovina sovietică” (devenită din 1967 „Zorile Bucovinei”) și va susține o intensă activitate publicistică în revistele românești („Glasul Bucovinei”, „Bucovina literară”, „Septentrion literar”, „Țara Fagilor”) și la ziarele „Concordia”, „Libertatea cuvântului”, precum și în periodice din Chișinău. Debutează cu versuri în presa cernăuțeană, iar editorial în 1979, ca traducător, cu proză din Maxim Gorki. Este membru al Uniunii Naționale a Scriitorilor din Ucraina, al Uniunii Scriitorilor din Republica Moldova și al celei din România (Filiala Chișinău). I s-a decernat Premiul Societății Scriitorilor Bucovineni (Suceava, 2003).</p>
			<p class="Heuristica-BASE">Apărută târziu, cartea de nuvele și povestiri a lui <span class="CharOverride-2">C.</span>, <span class="CharOverride-1">Casa cea nouă </span>(2002), vădește aptitudini de prozator înzestrat și matur, pe linia unui tradiționalism echilibrat, atent la faptul cotidian, la destine umane surprinse uneori în momente dramatice, urmărind comportamente și mentalități în plină evoluție. Personajele sale, oameni obișnuiți, mai ales din lumea rurală, își dezvăluie cu greu psihologia, de cele mai multe ori dezvoltată în jurul problematicii morale, a unor procese de conștiință. Suflete simple, prinse în vârtejul istoriei veacului trecut, protagoniștii lui <span class="CharOverride-2">C. </span>îi suportă consecințele devastatoare, neînțelegându-și vina (<span class="CharOverride-1">Baștina</span>). Alteori, puși în situația de a decide în favoarea semenilor, se supun terorii legii, asistând neputincioși, dar cu mustrări de conștiință, la împlinirea destinului (<span class="CharOverride-1">Blestemata</span>). Ampla nuvelă titulară aduce în prim-plan împlinirea unui vis, acela al construirii unei locuințe proprii, care capătă funcția emblematică a „întoarcerii la rădăcini, la valorile dintotdeauna ale oamenilor pământului, la rosturile eterne” (Ștefan Broască). Ea se distinge și prin radiografierea atmosferei din „epoca stagnării”, dominată de supravegherea și suspiciunea slujbașilor. Creator de culoare locală și atmosferă istorică era prozatorul încă din nuvela de tip sadovenian <span class="CharOverride-1">Vornicul Miron </span>(terminată în 1964, dar publicată în 1990, în revista „Nistru”), ilustrativă prin lirismul epic. Volumul de publicistică <span class="CharOverride-1">Cea mai curată lacrimă a noastră </span>(2009) cuprinde interviuri, tablete și articole despre M. Eminescu apărute în „Zorile Bucovinei”, scrise de personalități reprezentative din Bucovina, Basarabia și România, dar și de autorul antologiei, menite a menține treaz interesul pentru poet și pentru conștiința națională. Traducerile lui <span class="CharOverride-2">C.</span>, mai cu seamă povestiri și nuvele incluse în mai multe culegeri din literatura rusă și ucraineană, clasică și contemporană, s-au remarcat prin reconstituirea diversității stilistice și transpunerea poeticității lirice a textelor. Foarte apreciată este versiunea sa la romanul <span class="CharOverride-1">Steaua vieții tale </span>de Oles Honciar.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Casa cea nouă</span>,<span class="CharOverride-1"> </span>postfaţă Grigore Bostan, Cernăuți, 2002. <span class="CharOverride-2">Antologii:</span> <span class="CharOverride-1">Cea mai curată lacrimă a noastră</span>,<span class="CharOverride-1"> </span>pref. Ștefan Broască, Cernăuți, 2009. <span class="CharOverride-2">Traduceri: </span>Maxim Gorki, <span class="CharOverride-1">Tristețea</span>, în Maxim Gorki, <span class="CharOverride-1">Opere alese</span>,<span class="CharOverride-1"> </span>IV, Chișinău, 1979; Petro Panci, <span class="CharOverride-1">Stâlpul din pădure</span>; Mikita Șumilo, <span class="CharOverride-1">Zenitul albastru</span>; Roman Fedoriv, <span class="CharOverride-1">Discuția de la miezul nopții</span>, în <span class="CharOverride-1">Cununa soarelui</span>,<span class="CharOverride-1"> </span>Chișinău, 1980; Iuri Zbanațki, <span class="CharOverride-1">Dragostea mea dintotdeauna</span>, Chișinău, 1985 (în colaborare cu Ion Crețu); Oles Honciar, <span class="CharOverride-1">Steaua vieții tale</span>,<span class="CharOverride-1"> </span>Chișinău, 1986.</p>
			<p class="Heuristica___m_RPR"><span class="CharOverride-2">Repere bibliografice: </span>Mihai Cimpoi, <span class="CharOverride-1">În căutarea florii soarelui</span>,<span class="CharOverride-1"> </span>„Tinerimea Moldovei”, 1979, 16 septembrie; Ion Ciocanu, <span class="CharOverride-1">Anul literar 1989</span>,<span class="CharOverride-1"> </span>LA, 1996, 12 februarie; Ștefan Broască, <span class="CharOverride-1">O carte ce întârzie să apară</span>,<span class="CharOverride-1"> </span>„Plai românesc”, 1997, 4; Simion Gociu, <span class="CharOverride-1">Grigore Crigan: omul cu sufletul ca un curcubeu</span>,<span class="CharOverride-1"> </span>„Concordia”, 2001, 12 mai; Satco, <span class="CharOverride-1">Encicl. Bucovinei</span>, I, <span class="CharOverride-1">291</span>; Grigore Bostan, <span class="CharOverride-1">Patrimoniu cultural-literar românesc (actuala regiune Cernăuţi)</span>,<span class="CharOverride-1"> </span>Cluj-Napoca, 2011, <span class="CharOverride-1">206–208. &#9;</span><span class="Semnatura">V.Tt. </span></p>
			<div class="_idGenObjectLayout-1">
				<div id="_idContainer018">
					<div id="_idContainer016" class="Basic-Text-Frame">
						<p class="Titlu-Nume-H">CRIMCA, Anastasie</p>
						<p class="Titlu-mic-DATE"> (c. 1560 – 19.I.1629, Iaşi), cărturar, imnograf. </p>
					</div>
					<div id="_idContainer017" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08_DGLR_C_734-855-web-resources/image/01_crimca.portreS54.f2v.jpg" alt="" />
					</div>
				</div>
			</div>
			<p class="Heuristica-PRIMUL">Ilie după numele de mirean, <span class="CharOverride-2">C. </span>s-a născut, probabil, la Suceava, într-o familie de viţă. Părinţi îi sunt „cneaghina” Cristina, înrudită cu boierii Stroici, şi Ioan Crimca – cu ascendenţi în stirpea Ciolpăneştilor. Diac în prima tinereţe, intră, apoi, în cinul monahal. Biografia îi este marcată de multe pete albe, ceea ce a lăsat loc multor legende. Circulă, de pildă, în multe studii informația că și-ar fi petrecut perioada de noviciat la Putna; cu siguranță însă slujeşte, din martie 1599, la biserica domnească din cetatea Sucevei. În iunie 1600 e ridicat la treapta de episcop şi păstoreşte până în septembrie la Rădăuţi (cât ţine efemera guvernare în Moldova a lui Mihai Viteazul). După întoarcerea lui Ieremia Movilă din Polonia, cedează eparhia şi se retrage pe proprietatea sa de la Dragomireşti (danie de la Petru Şchiopul, pentru „credincioasă” slujbă). A vegheat aici, între 1602 şi 1605, la înălţarea mănăstirii Dragomirna, pe care a ctitorit-o cu sprijinul lui Luca Stroici, marele logofăt donând pentru construcţie o parte din considerabila-i avere. În anul următor era chemat în scaunul episcopal de Roman, iar în 1608 devine mitropolit, arhiepiscop al Moldovei. Păstrează prerogativa până la sfârşitul vieţii, cu o îndepărtare temporară (între 1617 şi 1619), urmare a conflictului intervenit între prelatul luminat şi domnitorul Radu Mihnea (<span class="CharOverride-2">C.</span> încercând acum a se opune, mai mult sau mai puţin pe faţă, procesului, ce ia amploare, de închinare a mănăstirilor din ţară bisericilor de la Athos şi Ierusalim). Ca înalt cleric, neobedient, conştient de instabilitatea politică a veacului, pare să fi iubit îndeajuns propria-i libertate de mişcare, neevitând nici riscurile ce decurg de aici. Colaborează, totuşi, sub bune auspicii, cu domni precum Ştefan II Tomşa (al cărui sugestiv portret se reţine şi în miniaturile mitropolitului) sau cu Miron Barnovschi. Istoricii ecleziastici îi consemnează erudiţia şi personalitatea. Ierarhul e prezent la convorbirile de pace cu polonii (în 1612 şi 1616), arată competenţă în materie juridică (e iniţiat în dreptul bizantin), statorniceşte norme ale vieţii monahale (printr-un „aşezământ” dat în 1627, ce reglementa funcţionarea obştilor mănăstireşti). Prin stăruinţa şi cu cheltuiala sa, ia fiinţă la Suceava (în 1619) primul spital urban menţionat documentar în spaţiul românesc, ce va anexa, în timp, şi un azil pentru săraci. </p>
			<p class="Heuristica-BASE">Ca miniaturist şi caligraf, <span class="CharOverride-2">C. </span>ilustrează şcoala de tradiţie slavonă în ultima ei manifestare de amploare şi – împreună cu elevii săi – un privilegiat moment „de sinteză” în evoluţia aşa-numitelor „arte minore” de la noi. Se crede că mitropolitul ar fi înrâurit nemijlocit planul şi stilul arhitectural original (prin proporţiile insolite şi armonioase, gustul subtil, tinzând la spiritualizarea elementelor decorative) al ctitoriei sale de la Dragomirna, lăcaş pe care îl va înzestra cu capodopere de artă manuscrisă şi miniaturistică, semnate de el însuşi, alături de pleiada de artişti formaţi aici, majoritatea cu destin accidentat; se mai păstrează circa 27 dintre aceste manuscrise rare: în ţară, câteva, sau în biblioteci din Rusia, Germania, Polonia, Austria. Rigoarea compoziţiilor, fantezia plastică, diversitatea repertoriului iconografic (transpusă în viniete, frontispicii, portrete şi autoportrete) fac strălucirea unor piese unicat, împodobite cu anluminurile ierarhului, precum <span class="CharOverride-1">Tetraevanghelul</span> de la 1609, <span class="CharOverride-1">Liturghierul</span> din 1610 şi un <span class="CharOverride-1">Apostol</span> din acelaşi an (actualmente conservat la Viena şi provenit din fondul fostei Biblioteci Imperiale), alt <span class="CharOverride-1">Tetraevangheliar</span>, datat 1614, <span class="CharOverride-1">Litur&#173;ghierul</span> şi <span class="CharOverride-1">Psaltirea</span> din 1616 etc. Atingeri cu tradiţia locală, embleme ale iconografiei populare, o intertextualitate graţioasă (comună cu a zugravilor de biserici, în frescele faimoase ale vremii) pun în valoare comunicarea. Rafinat colorist, interpret delicat al literaturii creştine, tălmăcind, în registre poetice, lumea smerită în duh, între real şi fictiv, ancestral şi exotic, potrivind inspirat tema biblică şi legendele sacre cu peisajul de-acasă, <span class="CharOverride-2">C.</span> sporeşte ardoarea psalmistului cu fervorile proprii (nu altfel proceda, jumătate de veac mai târziu, Dosoftei, când traducea „în versuri” <span class="CharOverride-1">Psaltirea</span>): iscodind „cuminţenia” locului, reflectând la justiţia mitului (Iisus străbate iadul, spre a răscumpăra, pentru a doua oară, pe Adam şi Eva, ca într-o apocrifă <span class="CharOverride-1">Evanghelie a lui Nicodim</span>), evocând mese cuvioase, temeinicele arme răzăşeşti, soboarele celeste şi ierarhii de îngeri ce zic din alăută şi cobuz, lăsând să cuvânteze, în semnele naive, bestiarul. Spirit pasionat, neliniştit, protagonist al unui episod „renascentist” în frământatul şi contradictoriul Răsărit, <span class="CharOverride-2">C.</span> însuşi, ce uza de o „frumoasă limbă românească” în redactarea actelor curente, este citat, ca autor de imnuri (în slavonă), şi printre precursorii poeziei cultice la noi. Ierarhul îşi intitula ruga penitentă cu un suspin învolburat patetic, <span class="CharOverride-1">Vers de plângere al omului căzut adresat sufletului său</span>, un text, se pare, difuzat în epocă, în manuscris, în lumea ortodoxă.</p>
			<p class="Heuristica___m_RPR"><span class="CharOverride-2">Repere bibliografice:</span> Ioan Bogdan, <span class="CharOverride-1">Câteva manu&#173;scripte slavo-române din Biblioteca Imperială de la Viena</span>, AAR, memoriile secţiunii istorice, t. XI, 1888–1889; P. Partenie, <span class="CharOverride-1">Mitropolitul Anastasie Crimca al Moldovei</span>, Bucureşti, 1907; Iorga, <span class="CharOverride-1">Ist. Bis.</span>, I, <span class="CharOverride-1">240–244</span>; Ipolit Vorobchevici, <span class="CharOverride-1">Istoria sfintei mănăstiri Dragomirna</span>, Cernăuţi, 1925; I.D. Ştefănescu, <span class="CharOverride-1">L’Évolution de la peinture religieuse en Bucovine et en Moldavie</span>, Paris, 1929, <span class="CharOverride-1">40–41</span>, <span class="CharOverride-1">passim</span>; Sirarpie der Nersessian, <span class="CharOverride-1">Une Nouvelle </span><span class="CharOverride-1">réplique slavone du Paris</span>, în <span class="CharOverride-1">Mélanges offerts à M. Nicolas Iorga</span>, Paris, 1933, <span class="CharOverride-1">695–725</span>; N. Iorga, <span class="CharOverride-1">Les Arts mineurs en Roumanie</span>, Bucureşti, 1934, <span class="CharOverride-1">46–50</span>; Émile Turdeanu, <span class="CharOverride-1">Le Métropolite Anastasie Crimca et son </span><span class="CharOverride-1">æ</span><span class="CharOverride-1">uvre littéraire et artistique (1608–1629)</span>, „Revue des études slaves” (Paris), 1952, fasc. 1–4; Nicolae Grigoraş, <span class="CharOverride-1">Mitropolitul Anastasie Crimca (1600–1629), </span>MM, 1958, 3–4; Ioan Lupaş, <span class="CharOverride-1">Fragmente din jurământul arhieresc făcut de Anastasie Crimca</span>, MM, 1961, 1–2; Teodora Voinescu, Răzvan Theodorescu, <span class="CharOverride-1">Mănăstirea Dragomirna</span>,<span class="CharOverride-1"> </span>Bucureşti, 1967, <span class="CharOverride-1">passim</span>; Ivaşcu, <span class="CharOverride-1">Ist. lit.</span>,<span class="CharOverride-1"> </span>I,<span class="CharOverride-1"> 127–129</span>; <span class="CharOverride-1">Ist. lit.</span>, I, <span class="CharOverride-1">254</span>; G. Popescu-Vâlcea, <span class="CharOverride-1">Anastasie Crimca</span>, Bucureşti, 1972; Ştefan S. Gorovei, [<span class="CharOverride-1">Anastasie Crimca</span>], MM, 1979, 1–2, „Arhiva de genealogie”, 1997, 1–2; <span class="CharOverride-1">Dicţ. lit. 1900</span>, <span class="CharOverride-1">242–243</span>; Scarlat, <span class="CharOverride-1">Ist. poeziei</span>, I, <span class="CharOverride-1">64–65</span>, IV, <span class="CharOverride-1">232, 276</span>; Păcurariu, <span class="CharOverride-1">Ist. Bis.</span>,<span class="CharOverride-1"> </span>I,<span class="CharOverride-1"> 480–482</span>, <span class="CharOverride-1">493–494</span>, II, <span class="CharOverride-1">5–17</span>,<span class="CharOverride-1"> 282–283</span>, <span class="CharOverride-1">passim</span>; Constanța Costea, <span class="CharOverride-1">Ilustrația manuscriselor slavone în mediul cărturăresc al mitropolitului Anastasie Crimcovici</span>, SCIA, artă plastică, 1994, 41; Mazilu, <span class="CharOverride-1">Recitind</span>, I, <span class="CharOverride-1">125–126</span>, <span class="CharOverride-1">244</span>; <span class="CharOverride-1">Dicţ. scriit. rom.</span>, I, <span class="CharOverride-1">720–721</span>. &#9;<span class="Semnatura">R.Ş.</span></p>
			<p class="Heuristica_PRIMUL_Semnat"><span class="titlu-12">CRINUL</span>,<span class="CharOverride-2"> </span>revistă apărută la Bucureşti, bilunar, între 25 octombrie şi 10 decembrie 1919. Nu are o casetă pentru echipa redacţională, dar rubricile fixe – „Cronica teatrală”, „În treacăt” – sunt semnate la fiecare număr de Sandu Pop, Alex. Alexandrescu şi Miron Negrea. Din articolul <span class="CharOverride-1">O vorbă înainte</span>,<span class="CharOverride-1"> </span>reiese intenţia idealistă a editorilor, doritori de „încurajarea tinerelor talente”, urmând „calea de mijloc”, intenţie care în numerele următoare se arată a fi un anticitadinism moderat, de sorginte poporanistă (sunt, astfel, primite extrem de favorabil nuvelele lui V. Demetrius, cu accent pe „obidita noastră ţărănime”). În numărul 2–4 se publică o listă a colaboratorilor, printre care Zaharia Bârsan, Demostene Botez, I. Al. Brătescu-Voineşti, Al. Cazaban, Nichifor Crainic, V. Demetrius, Liviu Rebreanu, Al. O. Teodoreanu, Ionel Teodoreanu, dar puţini dintre aceştia au semnat cu adevărat în paginile revistei: Ionel Teodoreanu, poezia <span class="CharOverride-1">Copilărie</span>, V. Demetrius, proză şi versuri, Liviu Rebreanu, <span class="CharOverride-1">Sărutarea pământului</span> – fragment din romanul <span class="CharOverride-1">Ion</span>, în pregătire la Editura Alcalay, căruia i se prezice un mare succes. Mai colaborează Constantin Orendi, Ion Dragoslav, Radu Cosmin. &#9;<span class="Semnatura">M.Pp.</span></p>
			<p class="Heuristica_PRIMUL_Semnat"><span class="titlu-12">CRISTALUL</span>, revistă apărută la Găeşti, lunar, din 19 octombrie 1930 până în mai 1931 şi din ianuarie până în aprilie 1932 cu numere duble sau triple şi pauze de câteva luni (mai 1931 – ianuarie 1932), cauzate de dificultăţi materiale. Odată cu numărul 3/1930, unicul pe formatul „Biletelor de papagal”, sediul redacţional se mută la Bucureşti, iar cu numărul 4–5 (decembrie 1930–ianuarie 1931) îşi adaugă subtitlul „Literatură. Ideologie. Critică”. Director: Mihail Ilovici; redactor: Em. (Emanoil) V. Dumitrescu (numărul 1), Aurel Chirescu (4–5), Constantin Fedoreanu (11–12). Găeşteanul Mihail Ilovici, tânăr student la Litere şi poet debutant la confratele „Licăriri”, de unde îi mai atrage pe Aurel Chirescu şi pe N.N. Angelescu, e omniprezent în pagini sub nume propriu, sub pseudonim (Ion Lăstun, Dik-Găeşti) ori sub iniţiale (D., M.I.), cu opinii critice în replică (<span class="CharOverride-1">Tudor Arghezi şi critica actuală </span>– pe marginea unei cronici a Izabelei Sadoveanu la volumul <span class="CharOverride-1">Cuvinte potrivite</span>; <span class="CharOverride-1">Caraghioslâc tradiţional – </span>atac la adresa „Gândirii”, interesată exclusiv de colaboratori validaţi de gustul şi aprecierea publică), ponderate de recenzii laudative (<span class="CharOverride-1">E. Lovinescu, „Memorii”</span>; <span class="CharOverride-1">Dan Bota, „Eulalii”</span>), cu sumare texte eseistice (<span class="CharOverride-1">Criza literaturii</span>, <span class="CharOverride-1">Aspectele şomajului intelectual</span>), cronici teatrale şi epigrame pişcăcioase, spicuite din volumul „în pregătire” <span class="CharOverride-1">Gânduri fistichii</span>. La nelipsita anchetă jurnalistică pe o chestiune de actualitate acută, centrată pe întrebarea unică „Ce deosebire este între metoda dv. critică şi metodele curente?”, răspund E. Lovinescu şi Mihail Dragomirescu, acesta din urmă cu orgoliul dat de autoritatea catedrei universitare: „Metoda mea critică se întemeiază pe realitatea literară, care nu se poate înfăptui decât dacă criticul îşi însuşeşte în toate amănuntele esenţiale opera supusă cercetării sale. E o condiţie pe care critica curentă n-o îndeplineşte”. Unele texte, cu un caracter mai mult sau mai puţin teoretic, reprezintă puncte de vedere înnoitoare, moderniste, prin care tânăra generaţie de scriitori urmăreşte să câştige un loc în cetate. În acest spirit susţine Şerban Cioculescu legitimitatea criticii moderniste („istoriceşte iniţiată de Charles Baudelaire şi practicată de aproape un secol”) alături de proza şi de poezia modernă, ce se definesc prin opoziţia la critica universitară anchilozată, „conservator al muzeului naţional de literatură”. Pentru Mihail Dragomirescu, situat pe o poziţie de negare a valorilor produse de „generaţia nouă”, Tudor Arghezi, Adrian Maniu, Lucian Blaga sunt, pe rând, „un ideolog şi un pamfletar”, „o sensibilitate dezechilibrată şi ratată”, „un imitator de ideologie mistică germană”. Pe când „generaţia veche s-a inspirat de la pământul nostru şi a scris clasic, generaţia nouă s-a inspirat din modele străine şi e compusă din suflete subalterne, generaţia veche a făcut literatură, cea nouă, în cea mai mare parte, face ziaristică” (<span class="CharOverride-1">Cum s-ar caracteriza generaţia veche şi generaţia nouă în literatură</span>). Ultimele numere sunt consacrate în majoritate recenziilor şi cronichetelor de întâmpinare. Se mai detaşează contribuţiile lui Ramiro Ortiz cu articole de istorie a literaturii italiene (<span class="CharOverride-1">Cele două inspiraţii: creştină şi eroică în „Cinque Maggio” a lui Manzoni</span>), poeziile semnate de Artur Enăşescu (<span class="CharOverride-1">Privighetorile</span>, <span class="CharOverride-1">Cântec</span>, <span class="CharOverride-1">Ţiganca, Carul – </span>ce însoţesc apelul umanitar făcut în favoarea obținerii unui ajutor material pentru poetul atins de o boală necruţătoare şi aflat într-o situaţie socială deplorabilă), Emil Botta (<span class="CharOverride-1">Circuit</span>), Ştefan Popescu (<span class="CharOverride-1">Plan</span>), Dan Petraşincu (<span class="CharOverride-1">Aşteptare rustică</span>), Al. Robot (<span class="CharOverride-1">Închinare</span>, <span class="CharOverride-1">Fapt</span>), Aurel Chirescu (semnează şi Kj-Res-Ku; <span class="CharOverride-1">Destin</span>, <span class="CharOverride-1">Imn mic</span>). Horia Liman este autorul prozei lugubre <span class="CharOverride-1">Ivan, Ion şi doi morţi</span>, F. Aderca al câtorva notaţii insolite despre imaginaţie ca mijloc de călătorie instructivă „stând pe loc”, iar Al. Bistriţeanu al schiţei <span class="CharOverride-1">Două tipuri. </span>Vioaie şi fără vreo rezervă de opinie sunt rubricile „Gârlici literar” – cu noutăţi editoriale – şi „Cronos”, cu subrubricile «Literar», «Teatral», «Plastic». Ilustraţiile le aparțin lui Neagu Rădulescu, Marcel Iancu şi Gall, completate de reproduceri după tablouri de Șirato și M.H. Maxy. Dispărând prea repede pentru a fi reuşit să-şi configureze un loc în revuistica anilor ’30, <span class="CharOverride-2">C. </span>a reunit câteva nume ce-şi vor croi un drum literar propriu, dar acum aflate la primele tatonări. Printre acestea George Nichita, Ilariu Dobridor, Barbu Brezianu, Alex. Talex, Ion Cruceană, Ion St. Molea, Sergiu Ludescu. Alți colaboratori: Stelian Metzulescu, Constantin Lucreția Vâlceanu. &#9;<span class="Semnatura">I.H., R.P.</span></p>
			<p class="Heuristica-PRIMUL"><span class="titlu-12">CRISTEA, Corina </span>(16.II.1938, Roşiori de Vede), prozatoare. Este fiica Mariei Cristea (n. Frâncu), profesoară, descinzând din familia lui Sextil Puşcariu, și a lui Gheorghe Cristea, judecător. Urmează la Brașov școala medie (1951–1954), apoi, vreme de un semestru, Institutul Forestier, după care frecventează Facultatea de Filologie a Universităţii din Bucureşti (1955–1961), fiind exmatriculată în ultimul an, dar absolvind în 1962. Va fi profesoară la o şcoală generală şi la Liceul „Spiru Haret” din Bucureşti (1963–1966), apoi publicistă. Debutează în „Luceafărul” (1967) cu <span class="CharOverride-1">Alba Roza</span>, revistă unde va continua să susţină o rubrică mai mulţi ani, iar prima carte, <span class="CharOverride-1">Prietena mea Si</span>, îi apare în 1969. A mai colaborat la „România literară”, „Tribuna”, „Viața românească”, „Ramuri”, „Convorbiri literare” ș.a.</p>
			<p class="Heuristica-BASE">Proza scrisă de <span class="CharOverride-2">C.</span> sondează de regulă liric relaţia tensionată din cuplu. Protagonistă este femeia matură sau adolescenta în permanentă căutare de sine, încercând să-şi construiască personalitatea în funcţie de cei din jur, dar şi de propria percepţie, mediată de detalii aparent insignifiante. Personajele feminine resimt acut şi în acelaşi timp uşor detaşat eşecul unor legături stabile, capabile să le ofere siguranţa şi afecţiunea de care sunt constant dependente, iar pe de altă parte retrăiesc cu o anumită voluptate experienţele care le-au marcat evoluţia, văzând orice desprindere ca pe o ruptură inacceptabilă. Naraţiunea este un flux discontinuu de amintiri, uneori plăcute, alteori bulversante, întrepătrunse de fluxul realităţii cotidiene, asumată tot din perspectiva rememorării evenimentelor anterioare. Pentru protagonista romanului <span class="CharOverride-1">Goana după vânt</span> (1974), trecutul constituie reperul întregii existenţe, influenţând decisiv orice experienţă prezentă. Starea de boală îi acutizează senzaţiile, moartea unei fiice, actriţă rebelă, vulnerabilă, emanând totodată o energie deconcertantă, ce revine obsesiv ca o vină inexpiabilă. Relaţiile cu ceilalţi trei copii păstrează ca punct de reper imaginea fetei dispărute. Romanul are în centru mai multe tipuri de legături, fiecare consistentă în sine, probând nevoia de comunicare şi dăruire. Relaţia tensionată a protagonistei cu primul ei soţ, întemeiată iniţial pe o atracţie puternică, deviază în dispreţ şi repulsie, potenţându-i stările depresive şi neîncrederea. De cel de-al doilea soţ o leagă respectul şi gratitudinea, mai puţin iubirea. Fuziunea cea mai puternică se stabileşte cu o prietenă a cărei prezenţă nu devine doar dezirabilă, ci absolut necesară. Ceea ce le apropie este echilibrul pe care ambele îl caută permanent, completându-se ca personalitate şi mod de gândire. Sunt două femei care trăiesc din amintiri şi iluzii, insinuate continuu într-o existenţă ce se hrăneşte din ele pentru a putea continua. În <span class="CharOverride-1">Castanii roşii, parfumaţi şi naivi</span> (1970) copilăria şi adolescenţa protagonistei sunt descrise prin prisma întâmplărilor ce îi definesc maturizarea şi cărora ea le conferă un aer de agreabilă stranietate. Dominată de prezenţe feminine, caracterizate în roman cu lux de amănunte, de la detalii vestimentare până la date caracteriale, evoluţia personajului central pendulează între o accentuată nevoie de ocrotire şi asumarea conştientă a propriului destin, eliberat de influenţa celorlalţi. Voluntară, inteligentă şi rafinată, femeia trăieşte experienţele amoroase ca pe o necesară iniţiere, fără să le confunde însă cu iubirea autentică. Romanul excelează în surprinderea minuţioasă a detaliilor (arhitectura caselor, interioare şi mobilier, obiceiuri, gusturi) şi a nuanţelor, reuşind să construiască pregnant fiecare personaj, într-o suprapunere caleidoscopică de amintiri, senzaţii difuze, obiecte vetuste, înclinaţii şi trăsături comportamentale. Atmosfera este impregnată de mirosul greu şi răscolitor al castanilor, laitmotiv ambiental, şi de legenda ce spune că fetele care stau sub ei nu se vor mărita. Volumul de povestiri <span class="CharOverride-1">Eternitatea e după colţ</span> (1972)<span class="CharOverride-1"> </span>analizează avatarurile unor forme de pasiune aflate la graniţa dintre aşteptare şi împlinirea ei. În <span class="CharOverride-1">A murit pasărea albastră</span>, bunăoară, pe fundalul fricii de moarte, devenită obsedantă, iubirea pare să fie modalitatea salutară de supravieţuire. În realitate, legătura indestructibilă dintre protagonişti sfârşeşte într-un joc amăgitor, ce destramă valoarea oricărei declaraţii. Pasiunea devine dorinţa covârşitoare de a-l supune şi domina pe celălalt. Ceea ce defineşte personajele feminine din această proză este starea de continuă aşteptare, pliată pe iluzia unei înfăptuiri. Moderat modernă, păstrând ecouri din proza de consum anglo-americană a momentului, literatura semnată de <span class="CharOverride-2">C.</span> are accesibilitatea şi farmecul scriiturii retro, captând la un moment dat atenţia unui public. După o lungă absență, prozatoarea reapare fără să fi evoluat semnificativ. Romanul <span class="CharOverride-1">Emigrant în singurătate</span> (1998) urmărește interacțiunile unui arhitect cu o femeie (fantasmatică sau reală), lungind nonacțiunea și speculând descriptiv detaliile, inclusiv la nivelul colorării frazei. După o culegere de proze scurte, <span class="CharOverride-1">Femei nebune după bărbaţi</span> (2007), romanul <span class="CharOverride-1">Cartea din berjera aurită</span> (2012) aspiră la statutul de cronică transilvană, urmărind în decor rural simptomatologia instaurării comunismului, căreia i se opune, livresc, evaziunea.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Prietena mea Si</span>, Bucureşti, 1969;<span class="CharOverride-1"> Castanii roşii, parfumaţi şi naivi</span>, Bucureşti, 1970; <span class="CharOverride-1">Eternitatea e după colţ</span>, Bucureşti, 1972; <span class="CharOverride-1">Scadenţa</span>, Bucureşti, 1972; <span class="CharOverride-1">Goana după vânt</span>, Bucureşti, 1974; <span class="CharOverride-1">Emigrant în singurătate</span>, Bucureşti, 1998; <span class="CharOverride-1">Femei nebune după bărbaţi</span>, Bucureşti, 2007; <span class="CharOverride-1">Cartea din berjera aurită</span>, Bucureşti, 2012. </p>
			<p class="Heuristica___m_RPR"><span class="CharOverride-2">Repere bibliografice: </span>Gabriel Dimisianu, <span class="CharOverride-1">„Prietena mea Si”</span>, RL, 1969, 37; Petru Popescu, <span class="CharOverride-1">„Prietena mea Si”</span>, VR, 1969, 11; Viola Vancea, <span class="CharOverride-1">„Scadenţa”</span>, RL, 1972, 36; Cornel Ungureanu, <span class="CharOverride-1">„Scadenţa”</span>, O, 1973, 18; Iorgulescu, <span class="CharOverride-1">Rondul</span>, <span class="CharOverride-1">175–178</span>; Valeriu Cristea, <span class="CharOverride-1">Romanul unei familii</span>, RL, 1975, 5; Condurache, <span class="CharOverride-1">Portret</span>, <span class="CharOverride-1">144–146</span>; Ulici, <span class="CharOverride-1">Lit. rom.</span>, I, <span class="CharOverride-1">391–393</span>; <span class="CharOverride-1">Dicţ. scriit. rom.</span>, I, <span class="CharOverride-1">722–723</span>; Cristea, <span class="CharOverride-1">Teleorman</span>, <span class="CharOverride-1">124–125</span>; Popa, <span class="CharOverride-1">Ist. lit.</span>,<span class="CharOverride-1"> </span>II, <span class="CharOverride-1">946</span>.&#9;<span class="Semnatura">M.D.</span></p>
			<div class="_idGenObjectLayout-1">
				<div id="_idContainer021">
					<div id="_idContainer019" class="Basic-Text-Frame">
						<p class="Titlu-Nume-H">CRISTEA, Dan </p>
						<p class="Titlu-mic-DATE">(10.XI.1942, Bucureşti), critic literar. </p>
					</div>
					<div id="_idContainer020" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08_DGLR_C_734-855-web-resources/image/crid1.png" alt="" />
					</div>
				</div>
			</div>
			<p class="Heuristica-PRIMUL">Este fiul Mariei (n. Manea) şi al lui Neagu Cristea, funcţionar. Învaţă la Liceul „Gh. Lazăr” din Bucureşti, absolvindu-l în 1960. Urmează apoi, tot aici, Facultatea de Filologie, terminată în 1965. Devine redactor la publicaţiile pentru străinătate (1968– 1969), la „Amfiteatru”, „Argeş”, iar între anii 1974 şi 1984 la „Luceafărul”. În 1985 se stabileşte în SUA, fiind asistent la Universitatea din Iowa-City, departamentul literatură comparată. În 1991 revine în România și reintră în redacţia „Luceafărului” (ulterior „Luceafărul de dimineață”), unde din 2008 este director. Din 1997 până în 2005 a fost director al Editurii Cartea Românească. A debutat publicistic în 1964 la revista „Contemporanul”, iar editorial cu volumul <span class="CharOverride-1">Un an de poezie</span>, apărut în 1974. </p>
			<p class="Heuristica-BASE">Luând „calendarul […] drept criteriu literar”, <span class="CharOverride-1">Un an de poezie</span> strânge cronicile scrise de <span class="CharOverride-2">C.</span> între februarie 1971 și februarie 1972 despre volume de versuri publicate aproximativ în acest interval. Deși operează un decupaj ce ambiționează la relevanță istorică ulterioară, criticul nu are o perspectivă istorică. El citează masiv și adnotează frugal și pompos, în cheie tematistă. Nu lipsesc tentativele de calofilie metaforizantă; la Constanța Buzea se relevă „foșnetul trist al cuvintelor, ce se îndepărtează ca niște pași în camere pustii”. Apar câteva improprietăți flagrante: la un suprarealist precum Gellu Naum îl emoționează „lirica lui călătorie prin sentimente”, iar la Mircea Ivănescu (altfel analizat destul de corect) își manifestă preferința pentru pasajele „cutreierate de sentimente”. De altfel, criticul<span class="CharOverride-2"> </span>își demască poetica revolută într-un eseu final, <span class="CharOverride-1">Manieră și manierism</span>, în care atacă fără a da nume poeții atinși de boala manierismului. Aceasta s-ar manifesta prin „ostenirea vitalității”, prin „impostura hierofantică”, prin posturile oracular-gigantești ale „cântăreților cutremurați de proporții”, dar și prin nanismul „miniaturalilor”, al „poeților exsangui”. Dincolo de felul în care diag&#173;nostichează manierismul (un cuvânt <span class="CharOverride-1">passe-partout</span> în deceniul al optulea din secolul trecut, când a fost aplicat unor poeți diferiți, ca Leonid Dimov, Mircea Ivănescu, Emil Brumaru sau Șerban Foarță), <span class="CharOverride-2">C.</span> cere poeziei să exprime – reminiscență realist-socialistă – viața și arta autentice, să fie expresia unor convingeri. O evoluție se observă în <span class="CharOverride-1">Arcadia imaginară</span> (1977), compus din eseuri despre clasici (de la A.I. Odobescu, Ion Ghica, Duiliu Zamfirescu până la Eugen Jebeleanu și Marin Preda) în baza unei presupuse predilecții a acestora – constatată mai mult din nevoia de a justifica titlul și neglijată în rest – pentru spiritualitatea elină. Se rețin totuși câteva eseuri. Într-unul sunt analizate rolurile demonice în care se scufundă I.L. Caragiale – truc naratologic de accedere la intimitatea personajelor. Într-altul, despre Hortensia Papadat-Bengescu, relevă paradoxul că la prozatoarea psihologiei individuale și a „trupului sufletesc” personajele sunt condiționate de apartenența la grup: „În pieptul fiecăruia dintre aceste personaje bate inima unui <span class="CharOverride-1">celălalt</span>”. În rest, <span class="CharOverride-2">C.</span> pornește de regulă de la o afirmație de autoritate pe care o dezbate, dar nu foarte în adâncime, lăsând discuția în stadiul de preparative. Apar exagerări (Gr. H. Grandea apare drept „un călinescian «avant la lettre»”) sau manevre cu limba de lemn („clanul Jderilor […] recompune o imagine a oamenilor așa cum sunt, în intimitatea celulei lor sociale”). După încă un volum de cronici, <span class="CharOverride-1">Faptul de a scrie</span> (1980; Premiul Uniunii Scriitorilor), îndreptate versatil către volume de poezie, proză și critică, urmează o pauză de aproape două decenii în care autorul are timp să-și găsească tema de predilecție: „eul care scrie”. De fapt, încă din <span class="CharOverride-1">Faptul de a scrie </span>el începuse să o tatoneze: „Ceea ce spune o poezie trece prin ton și se dovedește în primul rând prin ton, prin accentul particular pe care îl capătă «rostirea» sau vocea poetului”. Iniţial teză de doctorat la Universitatea din Iowa, publicată în engleză în 1996, <span class="CharOverride-1">Versiune şi subversiune. Paradoxul autobiografiei </span>(1999) cercetează genul autobiograficului din perspectiva problematicii subiectului. Pornind de la ipoteza dublei legitimări a „eului care scrie” în regim autobiografic – prin istoria exterioară, dar şi prin cea internă a propriei subiectivităţi –, se discută cazurile a trei scriitori emblematici pentru câte un moment istoric (Benjamin Franklin, Henry Adams, Michel Leiris). Modelarea subiectului autobiografic este urmărită pe filiera construcţiei identitare, realizată prin mitologizarea eului şi singularizarea lui la nivelul scriiturii. Cartea citează masiv, repovestește agreabil și rezolvă probleme nodale prin citate din Philippe Lejeune ș.a. Tot despre tema „eului care scrie” referă <span class="CharOverride-1">Autorul și ficțiunile eului</span> (2004), în legătură cu memorii, jurnale, autoficțiuni, și<span class="CharOverride-1"> Poezia vie</span> (2008). Dacă prima culegere nu este mai mult decât o adunare de cronici, cea de-a doua, incluzând în sumar studii despre douăzeci de poeți, de la Gellu Naum la Ioan Es. Pop, este superior substanțială, tematismul lui <span class="CharOverride-2">C.</span> zăbovind mai mult și cu o deschidere de orizont mai mare decât în trecut în preajma unor texte și mai ales a unor autori. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Un an de poezie</span>, Bucureşti, 1974; <span class="CharOverride-1">Arcadia imaginară</span>, Bucureşti, 1977; <span class="CharOverride-1">Faptul de a scrie</span>, Bucureşti, 1980; <span class="CharOverride-1">Version and Subversion. The Autobiographies of Benjamin Franklin, Henry Adams and Michel Leiris</span>, Timișoara, 1996; ed.<span class="CharOverride-1"> </span>(<span class="CharOverride-1">Versiune şi subversiune. Paradoxul autobiografiei</span>), tr. în colaborare cu Radu Lupan, Bucureşti, 1999; <span class="CharOverride-1">Autorul și ficțiunile eului</span>, București, 2004;<span class="CharOverride-1"> Poezia vie</span>, București, 2008.</p>
			<p class="Heuristica___m_RPR"><span class="CharOverride-2">Repere bibliografice: </span>Ulici, <span class="CharOverride-1">Prima verba</span>, I, <span class="CharOverride-1">236–238</span>;<span class="CharOverride-1"> </span>Iorgulescu, <span class="CharOverride-1">Al doilea rond</span>, <span class="CharOverride-1">185–188</span>;<span class="CharOverride-1"> </span>Iorgulescu,<span class="CharOverride-1"> Scriitori</span>, <span class="CharOverride-1">287–288</span>;<span class="CharOverride-1"> </span>Ungheanu, <span class="CharOverride-1">Lecturi</span>,<span class="CharOverride-1"> 307–310</span>;<span class="CharOverride-1"> </span>Grigurcu, <span class="CharOverride-1">Critici</span>,<span class="CharOverride-1"> 373–376</span>; Grigurcu, <span class="CharOverride-1">Între critici</span>,<span class="CharOverride-1"> 256–261</span>; Raicu, <span class="CharOverride-1">Fragmente</span>,<span class="CharOverride-1"> 492–496</span>; <span class="CharOverride-1">Dicţ. scriit. rom.</span>, I, <span class="CharOverride-1">723–725</span>;<span class="CharOverride-1"> </span>Dumitru Radu Popa, <span class="CharOverride-1">Versiune, subversiune… conversiune</span>, LCF, 1998, 18;<span class="CharOverride-1"> </span>Gabriel Dimisianu, <span class="CharOverride-1">Eul care scrie</span>, RL, 2002, 46; Daniel Cristea-Enache, <span class="CharOverride-1">Eul care tot scrie</span>, RL, 2008, 14; Popa, <span class="CharOverride-1">Ist. lit</span>., II, <span class="CharOverride-1">1039</span>; Manolescu, <span class="CharOverride-1">Enciclopedia</span>, <span class="CharOverride-1">216–217</span>; Borbély, <span class="CharOverride-1">Existenţa</span>, <span class="CharOverride-1">98–101</span>. &#9; <span class="Semnatura">M.I.</span></p>
			<p class="Heuristica-PRIMUL"><span class="titlu-12">CRISTEA, Elie Miron</span> (18.VII.1868, Topliţa – 6.III.1939, Cannes, Franţa), istoric al culturii. Este fiul Domniţei şi al lui George Cristea, ţărani înstăriţi. După studii la gimnaziul săsesc din Bistriţa (1879–1883), a urmat liceul grăniceresc din Năsăud (1883–1887), apoi Institutul Teologic–Pedagogic Ortodox din Sibiu (1887–1890) şi Facultatea de Litere şi Filosofie a Universităţii din Budapesta (1891–1895), unde a obţinut doctoratul cu teza, redactată în limba maghiară, <span class="CharOverride-1">Eminescu. Viaţa şi opera – studiu asupra unor creaţii mai noi din literatura română</span>. Învăţător, apoi director la Şcoala Confesională Ortodoxă Română din Orăştie (1890–1891), secretar, consilier şi asesor la Arhiepiscopia Ortodoxă Română a Sibiului (1895–1909), este hirotonit diacon în 1900 şi arhidiacon în 1901. În 1902 a fost uns în monahism cu numele Miron (numele său mirean de botez era Ilie sau Elie) la mănăstirea Hodoş-Bodrog de lângă Arad. În 1903 a devenit ieromonah, iar în 1908 protosinghel. A fost redactor (1898–1900) la „Telegraful român” şi preşedinte (1905) al despărţământului Sibiu al Astrei. În decembrie 1909 e ales episcop al Caransebeşului. Ca episcop, a luptat pentru păstrarea şcolilor confesionale ortodoxe române din Banat. A participat la Marea Adunare Naţională de la Alba Iulia din 1 Decembrie 1918, fiind membru al delegaţiei românilor transilvăneni care a prezentat, la Bucureşti, regelui Ferdinand I actul Marii Uniri. A devenit membru de onoare al Academiei Române în 1919, în februarie 1920 fiind ales mitropolit primat al României reîntregite, iar în 1925 ajungând primul patriarh al României. Membru al Regenţei (1927–1930), va fi, în intervalul februarie 1938–martie1939, prim-ministru în trei cabinete succesive. Este înmormântat în Catedrala Patriarhală din Bucureşti. </p>
			<p class="Heuristica-BASE"><span class="CharOverride-2">C. </span>a debutat în 1887, cu schița <span class="CharOverride-1">Prosit</span>, în revista „Familia”, condusă de Iosif Vulcan. A mai colaborat la „Tribuna”, „Dreptatea”, „Gazeta Transilvaniei”, „Transilvania”, „Foaia poporului”, „Libertatea”, „Drapelul”, „Luceafărul”, „Românul”, „Foaia diecezană” ş.a. A semnat şi Ilie (Elie) Dinurseni, Ilie (Elie) Cristea, până în 1918 folosind și pseudonimele Călătorul, Călugărul Miron, Deca, Lie, Polux, Românul ș.a. În 1907 <span class="CharOverride-2">C.</span> a sprijinit înfiinţarea publicaţiei săptămânale „Ţara noastră”, ca organ al Astrei. Lucrarea <span class="CharOverride-1">Eminescu. Viaţa şi opera</span> asociază datele biografice cu analizele tematice, comparatiste, prozodice şi stilistice. Îndeosebi funcţiile infinitivului lung, ale gerunziului, rimei şi neologismelor sunt atent puse în valoare, pentru a se sublinia modul în care „şi-a format Eminescu stilul său inegalabil”. Sunt puse, de asemenea, în ecuaţie date noi despre unele etape ale vieţii poetului. Aspecte ale influenţei operei eminesciene asupra literaturii şi spiritului public românesc sunt discutate dintr-o consecventă perspectivă morală. Antologia <span class="CharOverride-1">Proverbe, maxime, asemănări şi idiotisme colectate din graiul românilor din Transilvania şi Ungaria</span> (1901) are ca modele realizările similare datorate lui Iordache Golescu, Anton Pann, Gheorghe Alexici, Petre Ispirescu, Iuliu A. Zanne, I.C. Hinţescu, Karl Schuller, Otto von Reinsberg-Düringsfeld, Karl F. W. Wander şi E.B. Mawr, amintiţi în <span class="CharOverride-1">Precuvântare</span>. Colecția, care a fost alcătuită începând din ultimele două decenii ale secolului al XIX-lea, cuprinde trei mii de texte, dispuse alfabetic după un cuvânt-cheie. Pe de altă parte, convorbirile şi predicile lui <span class="CharOverride-2">C.</span> îmbină patosul pastoral cu exigenţele experienţei omiletice a Bisericii şi cu tradiţiile literare şi oratorice impuse de Varlaam, Antim Ivireanul, Dionisie Romano ș.a. Acestea conţin și mărturii, date de interes despre timpul în care autorul lor a trăit. Păstrate, în fapt ținute în taină peste șase decenii de o familie de preoți din Maramureș, paginile unui jurnal pe care <span class="CharOverride-2">C.</span> îl scrisese până în preajma morţii vor fi editate în 1999, sub titlul <span class="CharOverride-1">Note ascunse. Însemnări personale (1895–1937). </span>Sunt mărturii privind evenimente care au marcat istoria acestor ani, în multe fiind implicat chiar înaltul ierarh. Mai degrabă nude, neprelucrate, totuși cu unele secvențe evocative de oarecare relief și cu unele pasaje în care scena politică ori viața de dincolo de aparențele publice sunt devoalate până la limita ancedoticului, însemnările, personale sau nu, adaugă tușe noi unui tablou de epocă.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Eminescu. Élete és müvei–tanulmány az újabb román irodalom köréböl</span>, f.l., 1895; ed. (<span class="CharOverride-1">Mihai Eminescu. Viaţa şi opera</span>), îngr., pref. şi postfaţă Ilie Şandru, Miercurea Ciuc, 2000; <span class="CharOverride-1">Alexandru Roman. 1826–1897</span>, Sibiu, 1897; <span class="CharOverride-1">Arhiepiscopul şi mitropolitul dr. Miron Romanul</span>, Sibiu, 1898; <span class="CharOverride-1">Biserica catedrală de la Mitropolia Ortodoxă Română în Sibiu</span> (în colaborare), Sibiu, 1908; <span class="CharOverride-1">Cuvântări şi predici ale unui teolog, mai târziu cleric român în ţară sub stăpânire străină</span>, I–VIII, Bucureşti, 1923–1939; <span class="CharOverride-1">Pagini dintr-o arhivă inedită</span>, îngr. şi introd. Antonie Plămădeală, Bucureşti, 1984; <span class="CharOverride-1">Note ascunse. Însemnări personale (1895–1937)</span>,<span class="CharOverride-1"> </span>îngr. Maria și Pamfil Bilțiu, pref. Gheorghe I. Bodea, Cluj-Napoca, 1999. <span class="CharOverride-2">Culegeri: </span><span class="CharOverride-1">Proverbe, maxime, asemănări şi idiotisme colectate din graiul românilor din Transilvania şi Ungaria</span>, Sibiu, 1901.</p>
			<p class="Heuristica___m_RPR"><span class="CharOverride-2">Repere bibliografice: </span>Ion Rusu-Abrudeanu, <span class="CharOverride-1">Înalt Prea Sfinţia Sa, patriarhul Miron Cristea. Omul şi faptele</span>, I, Bucureşti, 1929; <span class="CharOverride-1">Închinarea Înalt Prea Sfinţitului patriarh Miron, cu prilejul împlinirii vârstei de 70 de ani</span>, Bucureşti, 1938; Vasile Netea, <span class="CharOverride-1">Î.P.S. patriarhul dr. Miron E. Cristea. La împlinirea vârstei de 70 de ani (1868–1938)</span>, Târgu Mureş, 1938; Iorga, <span class="CharOverride-1">Oameni</span>, IV, <span class="CharOverride-1">301–302, 305–306</span>; Bârlea, <span class="CharOverride-1">Ist. folc.</span>, <span class="CharOverride-1">418–419</span>;<span class="CharOverride-1"> </span>Dan Ciachir, <span class="CharOverride-1">Un mare cărturar: Miron (Elie) Cristea</span>, TR, 1985, 8; Antonie Plămădeală, <span class="CharOverride-1">Românii din Transilvania sub teroarea regimului dualist austro-ungar (1867–1918). După documente, acte şi corespondenţe rămase de la Elie Miron Cristea</span>, Sibiu, 1986; Antonie Plămădeală, <span class="CharOverride-1">Contribuţii istorice privind perioada 1918–1939. Elie Miron Cristea, </span>Sibiu, 1987; Păcurariu, <span class="CharOverride-1">Ist. Bis.</span>, III, <span class="CharOverride-1">427–429</span>,<span class="CharOverride-1"> passim</span>; Ion Buzași, <span class="CharOverride-1">Patriarhul Miron Cristea – exeget al lui Eminescu</span>, RL, 1998, 34; Ilie Şandru, Valentin Borda, <span class="CharOverride-1">Un nume pentru istorie – patriarhul Elie Miron Cristea</span>, Târgu Mureș, 1998; Pamfil Bilțiu, <span class="CharOverride-1">Studii de etnologie românească</span>,<span class="CharOverride-1"> </span>II, București, 2004, <span class="CharOverride-1">229–240. &#9;</span><span class="Semnatura">M.Dc.</span></p>
			<p class="Heuristica-PRIMUL"><span class="titlu-12">CRISTEA, Stan V.</span> (16.III.1950, Sfinţeşti, j. Teleorman), poet, publicist. Este fiul Floarei (n. Mincă) şi al lui Vasile Cristea, ţărani. După studii liceale la Roşiori de Vede, este absolvent al Facultăţii de Filosofie–Istorie a Universităţii din Bucureşti (1981). Funcţionează ca instructor, apoi instructor principal la Centrul Creaţiei Populare Teleorman (1980–1990) şi ulterior consilier la Inspectoratul pentru Cultură al Judeţului Teleorman, iar din 2001 ca director executiv a Direcţiei pentru Cultură, Culte şi Patrimoniu Cultural Naţional a aceluiaşi judeţ. Secretar al Fundaţiei Culturale „Marin Preda” din Alexandria (din 1995), îndeplineşte şi funcţia de redactor-şef al revistei de cultură a judeţului Teleorman, „Meandre”, care apare la Alexandria din anul 1998. </p>
			<p class="Heuristica-BASE">Demersul constant al lui <span class="CharOverride-2">C.</span> trebuie căutat în primul rând în domeniul reconstituirii tradiţiilor literare şi culturale ale Teleormanului, despre care a publicat, singur sau în colaborare, contribuţii importante: cataloagele bibliografice <span class="CharOverride-1">Publicaţii periodice roşiorene. 1894–1974</span> (1993), <span class="CharOverride-1">Publicaţii periodice alexăndrene. 1889–1994</span> (1994) şi, cu deosebire, <span class="CharOverride-1">Judeţul Teleorman. Dicţionar biobibliografic</span> (1996) și <span class="CharOverride-1">Dicționarul scriitorilor și publiciștilor teleormăneni </span>(2005), tomuri masive, care cuprind exhaustive prezentări nu doar ale nativilor teleormăneni, ci şi ale celor care au contribuit fie și tangenţial la literatura şi cultura acestui spaţiu. Aceluiași areal literar <span class="CharOverride-2">C.</span> i-a consacrat două ample lucrări de „repere biobibliografice”: <span class="CharOverride-1">Constantin Noica</span>,<span class="CharOverride-1"> </span>București (2009) și<span class="CharOverride-1"> Marin Preda </span>(2012), dar și câteva antologii de poezie, proză și publicistică ale autorilor din sudul ţării, apărute în 2001. Poezia sa, din volumele <span class="CharOverride-1">Vârsta mă arde </span>(1987), <span class="CharOverride-1">Străluminări </span>(1996), <span class="CharOverride-1">Neliniște și fluturi</span> (1999), <span class="CharOverride-1">Stemele din lauri</span> (2005), <span class="CharOverride-1">Rătăciri în ispită</span> (2005) și <span class="CharOverride-1">Aprinderea de vise </span>(2005), reluate în antologia de „poemozii &amp; desene” <span class="CharOverride-1">Turla vederii </span>(2010), este neoromantică, expresie a însingurării, a existenței discrete, cu imagini „urzite doar din uimire și sfială”, însoțind efortul poetului de a fi recunoscut, deziderat neîmplinit: „acum caut mărturii că sunt; nimeni nu îmi dă vreo veste”.<span class="CharOverride-1"> </span></p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Vârsta mă arde</span>, Bucureşti, 1987; <span class="CharOverride-1">Publicaţii periodice roşiorene. 1894–1974</span> (în colaborare cu Gh. Sarău), Roşiori de Vede, 1993; <span class="CharOverride-1">Alexandria – 160 de ani </span>(în colaborare), Alexandria, 1994; <span class="CharOverride-1">Publicaţii periodice alexăndrene. 1889–1994 </span>(în colaborare cu Gh. Sarău),<span class="CharOverride-1"> </span>Alexandria, 1994; <span class="CharOverride-1">Judeţul Teleorman. Dicţionar biobibliografic</span>, Alexandria, 1996; <span class="CharOverride-1">Străluminări</span>, Alexandria, 1996; <span class="CharOverride-1">Nelinişte şi fluturi, </span>Alexandria, 1999; <span class="CharOverride-1">Eminescu şi Teleormanul</span>, Alexandria, 2000; <span class="CharOverride-1">Introducere în istoria culturală a judeţului Teleorman</span>, Alexandria, 2002; <span class="CharOverride-1">Aprinderea de vise</span>, București, 2005; <span class="CharOverride-1">Dicționarul scriitorilor și publiciștilor teleormăneni</span>,<span class="CharOverride-1"> </span>Alexandria, 2005; <span class="CharOverride-1">Poemozii, </span>Alexandria, 2005;<span class="CharOverride-1"> Rătăciri în ispită</span>,<span class="CharOverride-1"> </span>București, 2005; <span class="CharOverride-1">Stemele din lauri</span>, București, 2005; <span class="CharOverride-1">Momente de arhitectură ecleziastică din județul Teleorman</span>, Craiova, 2006; <span class="CharOverride-1">Constantin Noica. Repere biobibliografice</span>, București, 2009; ed. București, 2011; <span class="CharOverride-1">Turla vederii, poemozii &amp; desene</span>, București, 2010; <span class="CharOverride-1">Marin Preda. Repere biobibliografice</span>, București, 2012. <span class="CharOverride-2">Antologii:</span> <span class="CharOverride-1">Paisprezece poeţi din Sud</span>, Alexandria, 2001; <span class="CharOverride-1">Unsprezece prozatori din Sud</span>, Alexandria, 2001; <span class="CharOverride-1">Şase publicişti din Sud</span>, Alexandria, 2001.</p>
			<p class="Heuristica___m_RPR"><span class="CharOverride-2">Repere bibliografice: </span>Ion Dună, <span class="CharOverride-1">Sentimentul câmpiei</span>,<span class="CharOverride-1"> </span>LCF, 1988, 35; Val Condurache, <span class="CharOverride-1">Tărâmul fără glas</span>, CL, 1988, 9; Dan-Silviu Boerescu, <span class="CharOverride-1">Prietenii mei scriu versuri</span>, LCF, 1996, 15; Ana Dobre, <span class="CharOverride-1">Utopiile realului</span>, București, 2007, <span class="CharOverride-1">73–74</span>; Liviu Comșia, <span class="CharOverride-1">Scriitori roșioreni</span>,<span class="CharOverride-1"> </span>Alexandria, 2008, <span class="CharOverride-1">57–83</span>; Datcu, <span class="CharOverride-1">Pagini</span>, <span class="CharOverride-1">31–34</span>. &#9;<span class="Semnatura">I.D.</span></p>
			<p class="Heuristica-PRIMUL"><span class="titlu-12">CRISTEA, Tudor </span>(10.XII.1945, Grindu, j. Ialomiţa), poet, prozator, critic literar, gazetar. Este fiul Claudiei (n. Buzinovski), originară din Mihăileni – Cetatea Albă, şi al lui Ilie Cristea, subofiţer de jandarmi. A urmat şcoala elementară la Jugureni (1952 –1959), şcoala medie la Găeşti (1959–1963), apoi Facultatea de Limba şi Literatura Română a Universităţii din Bucureşti (1965–1970). După absolvire a funcţionat în câteva şcoli şi licee din Găeşti, predând limbile franceză şi română. Ca iniţiativă culturală, i se datorează apariţia, în 2000, şi existenţa revistei „Litere”, cu redacţia la Găeşti, Târgovişte şi Chişinău, adoptând iniţial formatul „Biletelor de papagal” şi continuând spiritul „Kalendelor” interbelice. În 1968 a debutat cu poezie – care-i va defini dominant profilul de scriitor – în „Argeş”, semnând Dorel Cristea; în 1971, la rubrica „Vă propunem un nou poet” a „României literare”, Geo Dumitrescu îi publica un grupaj de poeme semnate George Buzinovski. A continuat să colaboreze cu versuri la cele două reviste care l-au lansat, iar cu critică şi publicistică literară la „Suplimentul literar-artistic al «Scânteii tineretului»”, „Luceafărul”, „Tomis”, „Tribuna”, „Magazin”, „Contrapunct”, „Longitudini” ş.a., adoptând şi diferite pseudonime (Polyphem, Lector etc.). Un predebut l-a constituit placheta <span class="CharOverride-1">Copacul îngândurat</span>, semnată George Buzinovski şi apărută în suplimentul „Biblioteca Literatorul” al revistei „Argeş” (6/1972), girat de Gheorghe Tomozei. Prima carte, tot de poezie, <span class="CharOverride-1">Astru natal</span> (1976), a fost rezultatul câştigării unui concurs al Editurii Eminescu. Au urmat alte volume de versuri, antologia de autor <span class="CharOverride-1">Alter ego</span> (2001), romanul <span class="CharOverride-1">Porţile verii</span> (1989), câteva cărţi de eseuri şi articole critice întregind aria activităţii lui <span class="CharOverride-2">C.</span>, ca şi ediţia de texte comentate Eugen Jebeleanu, <span class="CharOverride-1">Poezii </span>(1990), ediţiile <span class="CharOverride-1">Clasicii noştri</span> (2011) şi <span class="CharOverride-1">Poezii</span> (2012) de Vladimir Streinu sau diferitele studii cu care a prefaţat scrieri de Costache Negruzzi, Gala Galaction şi Vasile Alecsandri. </p>
			<p class="Heuristica-BASE">Lirica lui <span class="CharOverride-2">C. </span>e un spectrograf al atitudinilor faţă de actul poetic, de la modernismul recuperator, prin care s-a impus în secolul trecut generaţia ’60, şi până la textualismul optzeciştilor. Într-o emisie domoală, discursivă cu discreţie, poetul cultivă, încă din <span class="CharOverride-1">Astru natal</span>, un lirism al patosului trăirii. E un patos imploziv, coborât în surdină, care-i va rămâne definitoriu sub toate variaţiile de scriitură. Viziunea e marcată evident de M. Eminescu şi, mai ales, de Lucian Blaga, dar şi de stilistica suprarealistă a fluenţei somnambulice sau a peisajului antropomorf, în care părul iubitei şerpuieşte printre arterele îndrăgostitului şi ierburile oceanului. Dar poetul îşi relevă de la început filtrul personal de percepţie, precum în alegoria morţii ca o maree domestică, recurentă până târziu: „Va veni acea ultimă zi, eu am s-o aud/ urcând prin pământ înăuntrul copacilor şi/ acestor obiecte care zac împrăştiate prin casă/ mărturisindu-mă ca nişte ape liniştite/ desenându-le pentru prima dată conturul/ […] nemaivăzut de clar, de frumos şi de viu// va veni acea ultimă zi, seara aceea albastră/ prin care voi trece tăcut [...] şi numai puţin înspăimântat când voi simţi/ marea lingându-mi picioarele” (<span class="CharOverride-1">Numai puţin înspăimântat...</span>). De la volumul <span class="CharOverride-1">Ţintă vie </span>(1979) – titlul e o metaforă a poeziei într-un timp ostil, „pândită de noaptea rece ca ţeava unei arme cenuşii” –, precumpănitor devine un lirism al poeziei despre poezie şi despre harul revelator al poetului. Cartea de maturitate a lui <span class="CharOverride-2">C.</span>,<span class="CharOverride-1"> Tablou cotidian </span>(1983), aduce în prim-plan lirica blând-sarcastică a „estetismului ratării” în mica lume provincială, iar volumul de „versuri alese” <span class="CharOverride-1">Alter ego</span> rezumă un itinerar printre direcţii şi obsesii poetice, printre toate câte „au fost scrise”. Romanul <span class="CharOverride-1">Porţile verii</span> transcrie lirismul constitutiv al personalităţii lui <span class="CharOverride-2">C.</span> în regim epic, cu lux de tehnică narativă. Rămâne totuşi o carte poematică, utilizând intensiv instrumentarul poeziei: emisia hieratică, funcţia simbolică a decorului, siluetelor, gesturilor personajelor (mai ales feminine), metaforele-laitmotiv care traversează şi corelează partiturile într-un cvartet (uneori cvintet) de voci. Având drept pretext anchetarea unui accident rutier în care o tânără femeie, probabil adulteră, îşi pierde viaţa, iar bărbatul de la volan, supravieţuitor, este de negăsit, romanul se ţese mai ales din procesele de conştiinţă şi retrospecţiile analitice ale procurorului anchetator, gravitând în jurul destinului, iubirii şi morţii. O analiză de cea mai pură esenţă camilpetresciană şi holbaniană e prelucrată textualist. Prin volumul de eseuri critice <span class="CharOverride-1">Partea şi întregul </span>(1999) <span class="CharOverride-2">C. </span>se afirmă ca un original şi nu o dată tăios comentator al scrisului unor contemporani, poeţi (<span class="CharOverride-1">De la tradiţionalism la postmodernism</span>), prozatori (<span class="CharOverride-1">De la realismul social la „ingineria textuală”</span>) şi critici (<span class="CharOverride-1">Spiritul sintezei</span>). Se dedică, în continuare, criticii literare, abordând scriitori mai vechi sau mai noi. Astfel, în volumul <span class="CharOverride-1">Chipul şi Oglinda </span>(2005), sesizând o „criză a lecturii ce se extinde asupra literaturii”, propune reevaluări din perspectiva contemporană a unor scriitori clasici (între care Ion Ghica, B.P. Hasdeu, Costache Negruzzi, Vasile Alecsandri, A.I. Odobescu, dar şi Miron Costin), iar în <span class="CharOverride-1">De la clasici la contemporani</span> (2008) abordează autori din toate epocile, de la Dimitrie Cantemir la Mircea Cărtărescu. În <span class="CharOverride-1">Revizuiri şi consemnări</span> (2012) rediscută câteva „cazuri” (Eugen Barbu, Petru Dumitriu, Marin Preda) ori reevaluează din perspectivă actuală poezia Anei Blandiana sau critica şi poezia lui Vladimir Streinu, discutând exigent şi apariţii editoriale semnificative, între care <span class="CharOverride-1">Istoria critică a literaturii române </span>de Nicolae Manolescu sau volumul de poezii <span class="CharOverride-1">Versete de unică folosinţă</span> al lui M.H. Simionescu. Un loc aparte în scrisul lui <span class="CharOverride-2">C.</span> îl ocupă publicistica, strânsă selectiv în volumul <span class="CharOverride-1">Arta derivei </span>(2011), unde se află laolaltă „tablete, consemnări, resemnări”.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Astru natal</span>, Bucureşti, 1976; <span class="CharOverride-1">Ţintă vie</span>, Bucureşti, 1979; <span class="CharOverride-1">Tablou cotidian</span>,<span class="CharOverride-1"> </span>Bucureşti, 1983; <span class="CharOverride-1">Conturul speranţei</span>, Bucureşti, 1987; <span class="CharOverride-1">Porţile verii</span>, Bucureşti, 1989; <span class="CharOverride-1">Partea şi întregul</span>, Bucureşti, 1999; <span class="CharOverride-1">Alter ego</span>, Târgovişte, 2001; <span class="CharOverride-1">Chipul şi Oglinda</span>, Bucureşti, 2005; <span class="CharOverride-1">De la clasici la contemporani</span>, Târgovişte, 2008; <span class="CharOverride-1">Arta derivei</span>, Târgovişte, 2011; <span class="CharOverride-1">Revizuiri şi consemnări</span>, Târgovişte, 2012. <span class="CharOverride-2">Ediţii</span>: Vladimir Streinu, <span class="CharOverride-1">Poezii</span>, pref. edit., Târgovişte, 2012.</p>
			<p class="Heuristica___m_RPR"><span class="CharOverride-2">Repere bibliografice: </span>Cornel<span class="CharOverride-2"> </span>Regman, <span class="CharOverride-1">Starea debuturilor</span>, VR<span class="CharOverride-2">, </span>1977, 2; Ulici, <span class="CharOverride-1">Prima verba</span>, II, <span class="CharOverride-1">63–64</span>; Piru, <span class="CharOverride-1">Debuturi</span>, <span class="CharOverride-1">149–150</span>; Dan Damaschin, <span class="CharOverride-1">„Conturul speranţei”</span>, ST, 1988, 6; Romul Munteanu, <span class="CharOverride-1">Poveşti de cuvinte</span>, FLC, 1989, 31; Alex. Ştefănescu, <span class="CharOverride-1">În lumea romanului</span>, RL, 1989, 51; Alex. Ştefănescu, <span class="CharOverride-1">Clasicitatea unui avangardist</span>, RL, 1991, 1; Petrescu–Paraschiva, <span class="CharOverride-1">Dicţ. lit. Dâmboviţa</span>, <span class="CharOverride-1">66–67</span>; Gheor&#173;ghe Grigurcu, <span class="CharOverride-1">Expertize convingătoare</span>, RL, 2008, 49; C. Stănescu, <span class="CharOverride-1">Înainte de cutremur</span>, CLT, 2008, 170; Dorina Grăsoiu, <span class="CharOverride-1">Vocaţia criticului – abnegaţia profesorului</span>, „Porto Franco”, 2009, 155; Popa, <span class="CharOverride-1">Ist. lit.</span>, II, <span class="CharOverride-1">1002–1003</span>; Liviu Grăsoiu, <span class="CharOverride-1">Păcat benefic</span>, „Ex Ponto”, 2011, 2; Ioan Adam, <span class="CharOverride-1">Afinităţi selective</span>, Târgovişte, 2012, <span class="CharOverride-1">156–161</span>. &#9;<span class="Semnatura">G.O.</span></p>
			<div class="_idGenObjectLayout-1">
				<div id="_idContainer024">
					<div id="_idContainer022" class="Basic-Text-Frame">
						<p class="Titlu-Nume-H">CRISTEA, Valeriu </p>
						<p class="Titlu-mic-DATE">(15.I.1937, Arad – 22.III.1999, Bucureşti), critic literar, eseist.</p>
					</div>
					<div id="_idContainer023" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08_DGLR_C_734-855-web-resources/image/01_Valeriu_CriSstea.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Nadejdei (n. Gheorghiev) şi al lui Petru Cristea, funcţionar. Face studii liceale la Cluj (1947–1954) şi doi ani urmează aici cursurile Facultăţii de Filologie, transferându-se apoi la Bucureşti (îşi va susţine lucrarea de diplomă abia în 1962). Funcţionează o vreme ca profesor de limba română în împrejurimile Bucureştiului (1963–1964). Debutează la „Gazeta literară” în 1962, devenind din 1964 redactor la aceeaşi revistă, apoi la „România literară”, iar din 1990 redactor şi ulterior redactor-şef adjunct la „Caiete critice” (până în 1998). Se impune de la început prin articole analitice incisive. Debutează editorial în 1970 cu volumul <span class="CharOverride-1">Interpretări critice</span>, urmat de studiul <span class="CharOverride-1">Tânărul Dostoievski </span>(1971) şi de altul despre Cervantes (<span class="CharOverride-1">Pe urmele lui Don Quijote</span>, 1974). Revine la literatura română cu o culegere masivă de articole, <span class="CharOverride-1">Domeniul criticii</span> (1975). Pentru <span class="CharOverride-2">C.</span>,<span class="CharOverride-2"> </span>critica este o formă de „vampirism al esenţei”, o succesiune de „puncţii” în măduva operei, un şir neîntrerupt de infidelităţi şi devoţiuni. Lecturile criticului sunt variate. Nu ocoleşte domeniul clasic. În 1974 publică <span class="CharOverride-1">Introducere în opera lui Ion Neculce</span>, iar în 1977 o carte amplă de eseuri, <span class="CharOverride-1">Alianţe literare</span>, despre I.L. Caragiale, Tudor Arghezi, Jonathan Swift, Duiliu Zamfirescu şi Marin Preda (acesta din urmă analizat din unghiul romanului „total”). Bucuria lecturii încete (meditate) se vede şi în <span class="CharOverride-1">Spaţiul în literatură </span>(1979), ce reuneşte eseuri pe o temă ilustrată cu  exemple din toate zonele de cultură. Puterea de creaţie literară, bazată pe o analiză pătrunzătoare şi pe o substanţială capacitate de expresie, se manifestă cu toată forţa şi culoarea în <span class="CharOverride-1">Dicţionarul personajelor lui Dostoievski </span>(I–II, 1983–1995), una dintre operele importante ale criticii româneşti postbelice.<span class="CharOverride-1"> </span>A întocmit, de asemenea, un studiu (1989), apoi un dicţionar al personajelor lui Ion Creangă (1995, reluat în 1999) şi a publicat, pe lângă mai multe cărţi de analiză critică – <span class="CharOverride-1">Modestie şi orgoliu</span> (1984), <span class="CharOverride-1">Fereastra criticului</span> (1987), <span class="CharOverride-1">A scrie, a citi</span> (1992), două confesiuni – <span class="CharOverride-1">După-amiaza de sâmbătă</span> (1988), <span class="CharOverride-1">Bagaje pentru paradis</span> (1997), de fapt ambele romane autobiografice indirecte. Talentul epic merge, aici, mână în mână cu analiza morală pătrunzătoare. A fost distins cu Premiul Uniunii Scriitorilor (1970, 1976, 1983), cu Premiul Asociaţiei Scriitorilor din Bucureşti (1974, 1995) şi cu Premiul „B.P. Hasdeu” al Academiei RSR (1989).</p>
			<p class="Heuristica-BASE"><span class="CharOverride-2">C. </span>face o critică a „alianţelor literare”. Instrumentul lui de cunoaştere şi persuasiune este metafora, care, încetând să mai aibă un rol decorativ, traduce o judecată de valoare şi defineşte o esenţă: esenţa magică a operei. „Magic” are aici înţeles de secret, profund, ceea ce este dincolo de vizibil, explicit, pe scurt: subtextul<span class="CharOverride-1"> </span>operei. La acest strat al cărţii aspiră criticul, folosind limbajul figurat ca pe un instrument de penetraţie. Efectele se văd mai ales în analiza prozei, pentru care <span class="CharOverride-2">C. </span>manifestă, de altfel, predilecţie. De reţinut totuşi o definiţie nu prea obişnuită a poetului: „un Tartuffe al sublimului”, şi o indecizie admirativă în privinţa poeziei: „căci ce e poezia, Dumnezeu ştie!” (<span class="CharOverride-1">Interpretări critice</span>). Criticul ştie, cu toate acestea, câte ceva despre obiectul său de studiu şi neştiinţa<span class="CharOverride-1"> </span>pe care o afirmă e mai mult o fugă de formulele solemne. În comentariu se simt, dimpotrivă, tonul decis, orientarea de la început spre inima operei. Al. A. Philippide e interpretat din punctul de vedere al caracterului dual<span class="CharOverride-1"> </span>(unire de romantism şi clasicism). La Nichita Stănescu esenţială i se pare „greaţa de unicitate”, iar la Leonid Dimov „onirismul flamand”. Critica lui Vladimir Streinu e citită din perspectiva ei seniorială. Impresiile („olimpianism natural, de structură şi nu de postură”, „virtuoz al imaginii”, „scriitura cea mai fermă şi cea mai artistă”, „cel mai maiorescian dintre criticii noştri” etc.) se concentrează în imaginea criticii alpine. Vladimir Streinu ar practica, aşadar, o critică a escaladării, ceea ce vrea să spună că el tinde să împingă opera spre un cerc superior de probleme, acolo unde şi criticul, şi scriitorul comentat pot respira aerul tare şi pur al ideii. Procedeul este de natură impresionistă, însă <span class="CharOverride-2">C.</span> îl corectează prin rigoarea analizei şi, în genere, prin caracterul grav, serios al judecăţii critice. Aceasta este formulată fără ocoluri, în fraze aspre. <span class="CharOverride-1">A treia Romă </span>de V. Em. Galan ar dovedi „o flecăreală epică uluitoare”, din romanul <span class="CharOverride-1">Această parte a pământului</span> de Dumitru Mircea „nu se poate obţine nimic mai mult decât un libret de operetă”, autorului cărţii <span class="CharOverride-1">Îngerii biciuiţi</span> (Alecu Ivan Ghilia) nu i se poate reproşa nimic, „afară de lipsa sincerităţii” etc. În acest stil şi cu această perspectivă estetică a întâmpinat <span class="CharOverride-2">C.</span> literatura din ultimele decenii. Puţine opere importante i-au scăpat. Marin Preda, Geo Bogza, Ştefan Bănulescu, Nicolae Breban, Nicolae Velea, Sorin Titel, Augustin Buzura (pe care, în fond, l-a impus în faţa criticii şi în faţa publicului), Nichita Stănescu, Emil Brumaru, Lucian Raicu, Mircea Ivănescu, D.R. Popescu, Mircea Dinescu, Ion D. Sîrbu sunt autorii lui. Despre Preda a scris în mai multe rânduri, şi paginile din <span class="CharOverride-1">Domeniul criticii </span>şi <span class="CharOverride-1">Alianţe literare </span>sunt capitale. S-a oprit asupra unor debutanţi şi scriitori care nu sunt luaţi totdeauna în seamă de cronicarii literari. Bucuria în faţa operei (care este unul dintre semnele sigure ale creaţiei critice) ia uneori, la acest critic sever, justiţiar, forme sărbătoreşti. Iată-l întâmpinând debutul liric al lui Emil Brumaru: „În contrast cu unii, nu puţini, <span class="CharOverride-1">poeţi înşurubaţi în propria lor crispare</span>, din care nu mai pot ieşi, <span class="CharOverride-1">Versurile </span>lui Emil Brumaru oferă un reconfortant exemplu prin claritatea clasică a prozodiei, prin destinderea visătoare a atitudinii, prin familiaritatea obiectelor. Faţă de atâtea incomprehensibile nevroze metafizice şi ambiţioase zboruri prin abstracţiuni, ce odihnitor cresc aluaturile grele în poezia lui Emil Brumaru şi susură ceainicele care distilează «Ceaiuri scăzute până la esenţa/ Trandafirie-a lucrului în sine!»”. În <span class="CharOverride-1">Tânărul Dostoievski</span>,<span class="CharOverride-1"> Pe urmele lui Don Quijote</span>,<span class="CharOverride-1"> Dicţionarul personajelor lui Dostoievski</span>, ca şi în celelalte eseuri de literatură universală, metoda analitică se asociază, uneori, cu metoda biografică, într-o accepţie nouă. Criticul nu explică opera prin datele biografiei, încearcă doar să înţeleagă o existenţă prin datele operei şi să stabilească o relaţie între cele două euri separate atât de categoric de Marcel Proust şi, după el, de<span class="CharOverride-1"> </span>noua critică. Viaţa lui Dostoievski spune ceva despre opţiunile prozei lui Dostoievski, unele date subiective au rezonanţă în cărţi, dovedeşte criticul. În <span class="CharOverride-1">Spaţiul în literatură </span>nu sunt analizate „imaginaţiile materiale” (Gaston<span class="CharOverride-1"> </span>Bachelard), ci semnificaţiile elementelor spaţiale în literatură, simbolismul geografiei literare. Cartea începe cu visul uranic al unui personaj din <span class="CharOverride-1">Cometa</span> de romanticul Jean Paul şi se încheie cu o scurtă interpretare a conceptului „spaţiu mioritic”. Autorii citaţi cel mai des sunt Dostoievski, Cervantes, Defoe, Cehov, Marin Preda, Kafka, Eminescu, Poe, Homer, într-o cronologie strict tematică. Visul uranic din <span class="CharOverride-1">Cometa</span> cheamă, fatal, zborul cosmic din <span class="CharOverride-1">Magul călător în stele</span>, cu alte vorbe: „spaţiul deschis al unei colosale migraţii siderale”. De aici până la călătoria spre „mume”<span class="CharOverride-1"> </span>a lui Faust şi imaginea „falsului gol” nu e, în ordinea imaginarului, o distanţă prea mare. Saltul înapoi spre Pascal (spre „spaţiul imensităţii copleşitoare, terifiante”) este justificat, afectiv, de imaginea dinainte. Filosoful cunoaşte sentimentul de anxietate cosmică, precum modestul Iegoruşca, băieţelul orfan din <span class="CharOverride-1">Stepa </span>lui Cehov. Afectiv, ei stau alături. Eminescu, Goethe, Pascal, Cehov nu merg într-o ordine comparativă. Însă <span class="CharOverride-2">C. </span>nu studiază relaţiile dintre texte, nu-l preocupă natura stilului, nici chiar aceea a imaginarului, nu face, pe scurt, comparatism literar. El urmăreşte în literatura de ieri şi de azi formele (manifestările) unui simbolism spaţial, interesat de implicaţiile existenţiale. Văzând exemplele date de critic, se poate trage o primă concluzie: nu există autori specializaţi în „spaţii deschise” sau în „spaţii închise”. Eminescu preferă în <span class="CharOverride-1">Luceafărul </span>şi în <span class="CharOverride-1">Glossă </span>„o lojă cosmică”, o perspectivă de sus a lumii, dar tot el scrie <span class="CharOverride-1">Singurătate</span> şi alte poeme unde face elogiul spaţiului ocrotitor. <span class="CharOverride-1">Odiseea</span>, epopee – observă în chip just <span class="CharOverride-2">C. – </span>a spaţiului deschis, sau <span class="CharOverride-1">Eneida</span>,<span class="CharOverride-1"> </span>„poem al exilului”, sunt, în aceeaşi măsură, obsedate de spaţiile închise. Ulise caută Itaca, spaţiul securizant, simbolul duratei şi al stabilităţii, Enea caută un loc favorabil pentru a întemeia o cetate. A doua idee ce se desprinde din aceste inspirate analize este că, închis sau deschis, spaţiul nu semnifică mereu acelaşi lucru. Există, dovedeşte <span class="CharOverride-2">C.</span>, un infern<span class="CharOverride-1"> </span>şi un paradis<span class="CharOverride-1"> </span>în interiorul aceluiaşi spaţiu şi, adeseori, un scriitor trece dintr-un cerc în altul al obsesiei. Tudor Arghezi poate fi un exemplu. Sentimentul disoluţiei cosmosului stă, la el, alături de euforia solidarităţii în spaţiul deschis al naturii. Exemplele sunt tot atât de bogate în ceea ce priveşte spaţiul închis al literaturii. Sentimentul dominant pe care îl ai, citindu-l pe <span class="CharOverride-2">C.</span>,<span class="CharOverride-2"> </span>este acela de loialitate. Loialitate, întâi, faţă de gustul său, loialitate, apoi, faţă de adevărul operei. El crede în putinţa criticii de a descoperi şi impune adevărul în literatură. Nu există, se ştie, un adevăr unic, absolut, după cum se ştie şi că adevărul nu se lasă cuprins cu uşurinţă. Aceasta nu ne împiedică, spunea Tudor Vianu, să încercăm să lucrăm în sensul cuprinderii adevărului. Este, într-un anumit sens, şi crezul moral şi estetic al lui <span class="CharOverride-2">C.</span>,<span class="CharOverride-2"> </span>critic care nu se dă în vânt după metodologii, dar care ştie să-şi impună propria metodă. Metoda se bazează, încă o dată, pe o lectură răbdătoare a textului. Demersul criticului exclude impacienţa, după cum exclude spectacolul impresionant. În afara calităţii estetice a operei, <span class="CharOverride-2">C. </span>ia în considerare, când este vorba de proză, şi ceea ce Titu Maiorescu numea „inima caldă” a creatorului. Cu alte vorbe, criticul trebuie să ţină seama şi de calitatea umană a personajelor pe care le analizează, căci, explică el în <span class="CharOverride-1">Modestie şi orgoliu</span>: „Conţinutul trăirii acestora nu este o problemă deloc secundară (cum li se pare unor critici ce nu acordă <span class="CharOverride-1">nici o atenţie acestui aspect</span>) în raport cu destinul fiecărui scriitor în parte, nici în raport cu destinul literaturii noastre în general, cu nivelul ei spiritual. Cu eroi care n-au descoperit încă sentimentele omeneşti fundamentale sau cu alţii care în numele unui realism pragmatic şi obtuz refuză (şi se mai şi laudă cu aceasta!) să-şi pună marile întrebări filosofice ale existenţei (acele întrebări, de fapt, foarte simple şi irezolvabile) nu se poate realiza acea literatură valoroasă, din punct de vedere estetic şi uman, pe care cu toţii o dorim”. În ceea ce-l priveşte, criticul trebuie să aibă<span class="CharOverride-1"> </span>inimă, chiar şi atunci când i se cere, neapărat, un sistem de lectură. <span class="CharOverride-2">C. </span>cere criticii (şi, înainte de oricine, îşi impune lui însuşi) să nu sacrifice judecata morală şi propria sensibilitate („volumul<span class="CharOverride-1"> </span>conştiinţei”) în favoarea metodei („sărbătoarea lecturii”). Punctele lui de reper rămân, şi aici, G. Ibrăileanu şi Tudor Vianu. </p>
			<p class="Heuristica-BASE">Efortul cel mai mare al lui <span class="CharOverride-2">C. </span>se remarcă în cele două tomuri masive ale <span class="CharOverride-1">Dicţionarului personajelor lui Dostoievski</span>. O operă neobişnuită, prin amplitudine şi stil, în critica românească. Ce se vede întâi la lectură este capacitatea epică, priceperea (şi plăcerea, chiar marea plăcere) de a pune ideile într-o fabulă, de a „povesti”<span class="CharOverride-1"> </span>un destin literar. Fiind însă critic şi nu prozator, <span class="CharOverride-2">C. </span>întocmeşte biografia personajului pe măsură ce o judecă şi o introduce într-o tipologie a spiritului. El consultă, în acest timp, şi alţi exegeţi, citează opinii autorizate, strânge toate elementele dispersate în carte într-un portret unic, părăseşte, tactic, biografia pentru a face caracterologie şi a fixa locul şi funcţia personajului în naraţiune. Deschizând la întâmplare <span class="CharOverride-1">Dicţionarul…</span>, iată articolul despre Arkadi Makarovici Dolgoruki din <span class="CharOverride-1">Adolescentul</span>: este, întâi, o reconstituire amănunţită a genealogiei eroului, urmată de istoria vieţii lui (copilăria, şcoala, mutarea la Petersburg şi intrarea propriu-zisă în acţiunea romanului), după care <span class="CharOverride-2">C.</span> se opreşte pentru a da o primă caracterizare despre funcţia personajului în naraţiune. Ca totdeauna, el<span class="CharOverride-2"> </span>găseşte formule norocoase: „adolescentul este un tipic personaj de legătură, un erou-suveică, una din acele ştafete iuţi pe care scriitorul le lansează pe străzile Petersburgului său”. Biografia lui este căutată, în continuare, prin toate cotloanele cărţii şi luminată progresiv prin referirile la relaţiile cu alte personaje. Structura interioară şi ideologia lui Arkadi Makarovici se configurează lent, dar sigur, în această povestire critică excepţională. După ce a adunat toate amănuntele vieţii şi a notat propoziţiile capitale ale personajului, criticul dă o judecată finală. Arkadi este „o fiinţă de ungher”, „un visător care visează putere”, „un personaj-sinteză”, vital, demoniac, stăpânit de o idee. Ce surprinde în această biografie şi în celelalte e verva intelectuală şi puterea de convingere a criticului care îmbrăţişează cauza individului, mare sau mic, cu egală seriozitate. Rezultatul este că personajul devine, în sfera lui, verosimil şi capătă o anumită grandoare. Pentru o clipă uşierii şi grefierii ies din cotloanele existenţei lor şi strălucesc în pagina critică. Au şi ei, în fine, dreptul la cuvânt, există cineva care are răbdare să-i asculte şi să le interpreteze cum trebuie gândurile. Criticul mai face ceva pentru ei: îi introduce în marile familii literare. Iat-o pe nefericita Lidia Ahmakova, care nu pare a fi în toate minţile: „palidă Ofelie a unui Hamlet foarte consistent […] e în orice caz una din femeile vasale din anturajul lui Versilov”. Povestea vieţii ei este o mică schiţă în care ficţiunea se întoarce din nou în viaţă şi capătă coerenţă şi puterea de semnificaţie a unui destin. În roman (<span class="CharOverride-1">Adolescentul</span>) ciudata Lidia trece aproape neobservată. În eseul lui <span class="CharOverride-2">C. </span>ea devine memorabilă, viaţa ei pierdută, fragmentată, capătă sens. Criticul<span class="CharOverride-2"> </span>foloseşte aceeaşi metodă în analiza personajelor lui Ion Creangă (<span class="CharOverride-1">Dicţionarul personajelor lui Creangă</span>). El identifică o sută cincizeci şi unu de personaje în <span class="CharOverride-1">Amintiri din copilărie</span> şi alte o sută optzeci şi nouă în povestiri şi poveşti şi le întocmeşte fişele biografice. Părerea lui, contrară celei a lui G. Călinescu, este că biografia se confundă în <span class="CharOverride-1">Amintiri din copilărie</span> cu ficţiunea, aducând dovada atestării documentare. <span class="CharOverride-2">C.</span> ia din text cele mai mici amănunte (o vorbă oarecare, aruncată de eroul-narator, faimosul Nic’ a lui Ştefan a Petrei, o aluzie, o propoziţie spusă de alt personaj în cine ştie ce împrejurare) şi, completându-le cu informaţii culese din documente (starea civilă, scrisori, amintirile celor care l-au cunoscut pe autorul-narator), scoate la urmă un portret viu, complex, credibil. Nimeni nu a mai făcut până la el această operaţie critică (de identificare şi restaurare) care dă strălucire personajelor-vedetă din operă (eroul-narator în primul rând, apoi părinţii, colegii de şcoală din Humuleşti, colegii de la şcoala de catiheţi de la Fălticeni ş.a.) şi salvează de la uitare o puzderie de figuri de plan secund, figuri trecătoare, nume pe care lectorul obişnuit, atent la aventurile lui Nică, le ignoră. Criticul le reconstituie biografic, le creează o biografie şi le dă un rol în această imensă familie care este lumea lui Creangă. Face acest lucru cu atenţie maximă, cu pasiunea şi familiaritatea cu care ar vorbi de nişte vecini şi prieteni pe care îi cunoaşte de o viaţă. Şi cum vecinii îşi pot da în petec din când în când, observatorul moral (în fapt, criticul literar) îi sancţionează cu severitate. Aşa procedează exegetul în cazul lui Moş Nichifor Coţcariul, personaj care face deliciul multor critici. Pentru moralistul sever care este <span class="CharOverride-2">C.</span>, harabagiul Nichifor este un personaj negativ, un şarlatan – cum îi spune şi numele –, un şmecher, un seducător de profesie care, pe deasupra, mai şi trăncăneşte. Nu-i un soţ exemplar, şi ingratitudinea lui conjugală, zice criticul, „este josnică şi crudă”, pentru că îşi ponegreşte „în aşa hal soţia”. Din această pricină, dar şi din altele, Moş Nichifor Coţcariul nu intră în sfera de simpatie a analistului. În schimb, calomniata „băbătie” a harabagiului flecar este reabilitată: „Mai mult bună decât rea, probabil; mai plină de calităţi decât de defecte; astfel cum l-ar fi câştigat, tocmai ea, în tinereţile lor pe Nichifor, în jurul căruia roiau, desigur, atâtea concurente?”. Ce i se poate reproşa criticului în acest caz este faptul că prea ia în serios vorbele lui Moş Nichifor, lăudăros şi glumeţ, specializat deja – prin repetiţie – într-o retorică a seducţiei. El joacă o comedie care nu dă niciodată greş, şi comedia place, e savuroasă. Impresia generală pe care o ai, citind la rând aceste portrete computerizate, este că lumea lui Creangă este extraordinar de bogată şi că un număr de teme se repetă în scrierile sale: cruzimea, de pildă, sau frica, ideea de nenoroc, ideea de singurătate, de distrugere<span class="CharOverride-1"> </span>şi autodistrugere, tema duşmanului etc. Creangă însuşi, crede <span class="CharOverride-2">C.</span>, este un om fără noroc în viaţa de toate zilele, destinul său e tragic şi veselia lui se ridică pe o suită de nenorociri (îi mor fraţii, părinţii, se însoară şi nevasta fuge cu o boaită de călugăr, e persecutat de socru, e dat afară din rândul clericilor, apoi din şcoală, se luptă cu boala şi este răpus în cele din urmă de ea). Iese la iveală, acum, şi faţeta caragialescă a lui Creangă (autorul zice „avânt caţavencian”), manifestată prin iniţiativele negustoreşti ale fiului lui Ştefan a Petrei şi uneori prin peroraţiile lui pe teme civice. Întrebarea este dacă diaconul le făcea serios sau în stilul acela prefăcut, umoristic care îl caracterizează. Sigur este că <span class="CharOverride-1">Dicţionarul… </span>lui <span class="CharOverride-2">C. </span>relansează cazul Creangă în critica românească, atrăgând atenţia asupra varietăţii şi complexităţii tipologiei. O lectură, întâi, cu lupa a textului (cu un veritabil zel de detectiv), o analiză, apoi, necruţătoare a elementelor şi, la urmă, un portret memorabil şi o judecată critică dreaptă. Criticul<span class="CharOverride-2"> </span>nu-i acceptă uşor nici pe psihanalişti, nici pe ezoterişti în privinţa lui Creangă. El are un mod realistic şi moral de a aprecia, care îl pune în chip fatal în contradicţie cu cei care nu ţin seama de dimensiunea etică a operei. Sau, cum spunea el în alt loc, cu „volumul moral” al scrierii. Asta înseamnă mai toată şcoala critică zisă formalistă, structuralistă şi poststructuralistă. După decembrie 1989 <span class="CharOverride-2">C. </span>a luat apărarea unor mari valori ale literaturii române (Tudor Arghezi, Marin Preda, Marin Sorescu) în faţa valului de contestaţie şi a apărat, în genere, valorile democraţiei, demonstrând un talent polemic (în latura cu precădere morală) remarcabil.</p>
			<p class="Heuristica_CITAT">Judecăţile criticului descind dintr-o precisă unitate de măsură, dintr-un criteriu stabil; raportându-se una la cealaltă, ele se înscriu în serii perfect coerente. Articolul despre un mare scriitor şi cel despre proaspătul debutant comunică într-un fel neaşteptat, participă împreună, fără să ne stânjenească, la un „sistem” verosimil, pe care înţelege să-l enunţe în termeni categorici. <span class="CharOverride-3">[....]</span> Strategia criticului este una a asediului răbdător, de aparenţă impersonală. El se apropie de text în linişte, cu o ariditate bine camuflată, cu o „foame” stăpânită, de parcă i-ar fi indiferente alegerea obiectului, ţinta demersului. Pasiunea investigativă, evidentă în subtext, ia forma unei solide obiectivităţi. </p>
			<p class="Heuristica_CITAT_semnat">Lucian Raicu</p>
			<p class="Heuristica_CITAT">Pentru oricine este evident că Valeriu Cristea citeşte cu creionul în mână, urmărind sinuozităţile textului, niciodată grăbit, cercetând fiecare colţişor, fiecare asperitate, ca şi cum ar dori să se încredinţeze dacă acolo nu se ascunde ceva. Şi dacă noi înşine, care-l citim la rândul nostru, ne molipsim de răbdarea lui nemărginită (ceea ce nu e tocmai uşor), atunci înţelegem, mai devreme sau mai târziu, că tactica autorului de a amâna soluţia, ipoteza, nu este altceva decât o formă de a le spori efectul. El pare a voi să ne avertizeze că lucrul prea grabnic descoperit e fără adâncă semnificaţie şi fără adevărată bucurie: o dificultate învinsă, iată critica, aşa cum o concepe şi o practică Valeriu Cristea. </p>
			<p class="Heuristica_CITAT_semnat"><span class="CharOverride-4">NICOLAE MANOLESCU</span></p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Interpretări critice</span>, Bucureşti, 1970; <span class="CharOverride-1">Tânărul Dostoievski</span>, Bucureşti, 1971; <span class="CharOverride-1">Introducere în opera lui Ion Neculce</span>, Bucureşti, 1974; <span class="CharOverride-1">Pe urmele lui Don Quijote</span>, Bucureşti, 1974; <span class="CharOverride-1">Domeniul criticii</span>, Bucureşti, 1975; <span class="CharOverride-1">Alianţe literare</span>, Bucureşti, 1977; <span class="CharOverride-1">Spaţiul în literatură</span>, Bucureşti, 1979; ed. 2, îngr. Doina Cristea, pref. Gabriel Dimisianu, Bucureşti, 2003; <span class="CharOverride-1">Dicţionarul personajelor lui Dostoievski</span>, Bucureşti, I–II, 1983–1995; <span class="CharOverride-1">Modestie şi orgoliu</span>, Bucureşti, 1984; <span class="CharOverride-1">Fereastra criticului</span>, Bucureşti, 1987; <span class="CharOverride-1">După-amiaza de sâmbătă</span>, Bucureşti, 1988; <span class="CharOverride-1">Despre Creangă</span>, Bucureşti, 1989; <span class="CharOverride-1">A scrie, a citi</span>, Cluj-Napoca, 1992; <span class="CharOverride-1">Dicţionarul personajelor lui Creangă</span>, Bucureşti, 1995; ed. Bucureşti, 1999; <span class="CharOverride-1">Bagaje pentru paradis</span>, Bucureşti, 1997; ed. 2, București, 2007.</p>
			<p class="Heuristica___m_RPR"><span class="CharOverride-2">Repere bibliografice:</span> Vlad, <span class="CharOverride-1">Convergenţe</span>,<span class="CharOverride-1"> 89–96</span>; Grigurcu, <span class="CharOverride-1">Idei</span>,<span class="CharOverride-1"> 189–196</span>; Raicu, <span class="CharOverride-1">Structuri</span>,<span class="CharOverride-1"> 330–332</span>; Constantin, <span class="CharOverride-1">Prozatori–critici</span>,<span class="CharOverride-1"> 93–97</span>; Petrescu, <span class="CharOverride-1">Scriitori</span>,<span class="CharOverride-1"> 30–36</span>; Niţescu, <span class="CharOverride-1">Repere</span>,<span class="CharOverride-1"> 116–120</span>; Dimisianu, <span class="CharOverride-1">Valori</span>,<span class="CharOverride-1"> 168–170</span>; Ungheanu, <span class="CharOverride-1">Arhipelag</span>,<span class="CharOverride-1"> 356–360</span>; Raicu, <span class="CharOverride-1">Critica</span>,<span class="CharOverride-1"> 463–468</span>; Iorgulescu, <span class="CharOverride-1">Al</span> <span class="CharOverride-1">doilea rond</span>,<span class="CharOverride-1"> 146–154</span>; Ungheanu, <span class="CharOverride-1">Lecturi</span>,<span class="CharOverride-1"> 172–177</span>; Simion, <span class="CharOverride-1">Scriitori</span>, I (1978), <span class="CharOverride-1">733–738</span>; Iorgulescu, <span class="CharOverride-1">Scriitori</span>,<span class="CharOverride-1"> 289–291</span>; Dimisianu, <span class="CharOverride-1">Opinii</span>,<span class="CharOverride-1"> 267–271</span>; Călinescu, <span class="CharOverride-1">Perspective</span>,<span class="CharOverride-1"> 222–225</span>;<span class="CharOverride-1"> </span>Dobrescu,<span class="CharOverride-1"> Foiletoane</span>,<span class="CharOverride-1"> </span>I,<span class="CharOverride-1"> 181–185</span>;<span class="CharOverride-1"> </span>Cristea,<span class="CharOverride-1"> Faptul</span>,<span class="CharOverride-1"> 314–322</span>; Grigurcu, <span class="CharOverride-1">Critici</span>,<span class="CharOverride-1"> 339–353</span>; Crohmălniceanu, <span class="CharOverride-1">Pâinea</span> <span class="CharOverride-1">noastră</span>,<span class="CharOverride-1"> 311–317</span>; Grigurcu, <span class="CharOverride-1">Între critici</span>,<span class="CharOverride-1"> 195–200</span>; Sângeorzan, <span class="CharOverride-1">Anotimpurile</span>,<span class="CharOverride-1"> 176–184</span>; Titel, <span class="CharOverride-1">Cehov</span>,<span class="CharOverride-1"> 89–98</span>; Raicu, <span class="CharOverride-1">Fragmente</span>,<span class="CharOverride-1"> 476–485</span>; Ştefănescu, <span class="CharOverride-1">Prim-plan</span>,<span class="CharOverride-1"> 262–269</span>; Holban, <span class="CharOverride-1">Literatura</span>, I, <span class="CharOverride-1">312–316</span>; Crohmălniceanu, <span class="CharOverride-1">Al</span> <span class="CharOverride-1">doilea suflu</span>,<span class="CharOverride-1"> 224–232</span>; Simion, <span class="CharOverride-1">Mercuţio</span>,<span class="CharOverride-1"> 67–70</span>; Simuţ, <span class="CharOverride-1">Incursiuni</span>,<span class="CharOverride-1"> 201–205</span>; Negoiţescu, <span class="CharOverride-1">Scriitori contemporani</span>, <span class="CharOverride-1">132–138</span>; Lovinescu, <span class="CharOverride-1">Unde scurte</span>, IV, <span class="CharOverride-1">376–380</span>, V, <span class="CharOverride-1">141–145</span>, VI, <span class="CharOverride-1">71–77</span>; Papahagi, <span class="CharOverride-1">Interpretări</span>,<span class="CharOverride-1"> 89–93</span>; Grigurcu, <span class="CharOverride-1">Peisaj</span>, II,<span class="CharOverride-1"> 56–77</span>;<span class="CharOverride-1"> </span>Grigurcu, <span class="CharOverride-1">Imposibila</span>,<span class="CharOverride-1"> 187–193</span>; Faifer, <span class="CharOverride-1">Faldurile</span>,<span class="CharOverride-1"> 114–117</span>; <span class="CharOverride-1">Dicţ. esenţial</span>,<span class="CharOverride-1"> 226–228</span>; Dimisianu, <span class="CharOverride-1">Lumea</span>,<span class="CharOverride-1"> 243–253</span>; Simion, <span class="CharOverride-1">Fragmente</span>, IV, <span class="CharOverride-1">205–215</span>; Bârna, <span class="CharOverride-1">Comentarii</span>,<span class="CharOverride-1"> 278–307</span>; Manolescu,<span class="CharOverride-1"> Lista</span>, III, <span class="CharOverride-1">279–287</span>; Pop, <span class="CharOverride-1">Viaţă</span>,<span class="CharOverride-1"> 89–94</span>; Simion, <span class="CharOverride-1">Genurile</span>, <span class="CharOverride-1">109–121</span>; <span class="CharOverride-1">Dicţ. analitic</span>, IV, <span class="CharOverride-1">505–507</span>; Holban, <span class="CharOverride-1">Portrete</span>,<span class="CharOverride-1"> </span>I, <span class="CharOverride-1">353–358</span>;<span class="CharOverride-1"> </span>Daniel Cristea-Enache, <span class="CharOverride-1">Bagaje pentru paradis</span>, ALA, 2004, 708, CLT, 2006, 11, 2010, 1; Bârna, <span class="CharOverride-1">Prozastice</span>, <span class="CharOverride-1">76–87</span>; Ștefănescu, <span class="CharOverride-1">Istoria</span>, <span class="CharOverride-1">773–780</span>; <span class="CharOverride-1">Valeriu Cristea: interpretări critice</span>, CLT, 2006, 40 (grupaj special); Holban, <span class="CharOverride-1">Ist. lit.</span>, III, <span class="CharOverride-1">54–60</span>; Manolescu, <span class="CharOverride-1">Istoria</span>, <span class="CharOverride-1">1246–1249</span>; Popa, <span class="CharOverride-1">Ist. lit</span>., II, <span class="CharOverride-1">1034</span>. &#9;<span class="Semnatura">E.S. </span></p>
			<p class="Heuristica-PRIMUL"><span class="titlu-12">CRISTEA-ENACHE</span>, <span class="CharOverride-2">Daniel</span> (19.II.1974, Bucureşti), critic literar. Este fiul Anei-Luminiţa Enache (n. Gheţu), fizician meteorolog, şi al lui Titu-Marius Enache, economist. A fost adoptat de criticul Valeriu Cristea şi de soţia acestuia, Doina Cristea (rude cu părinţii lui). Şi-a făcut studiile la Bucureşti, absolvind Liceul „Alexandru Ioan Cuza” (1992) şi Facultatea de Litere, specialitatea română–engleză (1996); frecventează apoi un an de studii aprofundate. În 2005 devine doctor în filologie, în urma susţinerii unei teze despre Ion D. Sîrbu, publicată sub titlul <span class="CharOverride-1">Un om din Est</span> (2006). A fost corector la „Contemporanul–Ideea europeană” (1994–1996), redactor la „Caiete critice”, cercetător la Institutul de Istorie şi Teorie Literară „G. Călinescu” (1997–2002 și din 2009), secretar general de redacţie la Editura Fundaţiei Culturale Române (din 1999), apoi director al Institutului Cultural Român (2003–2005), cadru didactic la Catedra de literatură română a Facultăţii de Litere a Universităţii din Bucureşti (angajat în 2000 ca asistent, devine ulterior lector, apoi conferenţiar), redactor la revista „Cultura” (2005–2009), director de imagine la Grupul Editorial Corint (2005–2007), consilier editorial la Editura Polirom (din 2007), unde coordonează colecţia „Opere”. Debutează la „Contemporanul–Ideea europeană” în 1995. Prin cronica săptămânală ţinută la „Adevărul literar şi artistic” se impune drept unul dintre cei mai relevanți critici de întâmpinare din perioada de după 1995. Mai colaborează la „Observator cultural”, „Viaţa românească”, „Ramuri”, „Vatra”, „Idei în dialog”, „22”, „Bucureștiul cultural”, „Suplimentul de cultură”, „România literară”, „Ziarul de duminică”, dar şi la ziare ca „Adevărul”, „Evenimentul zilei”. A fost moderatorul unei emisiuni de literatură la postul TVR Cultural. Debutul editorial, în 2001, este reprezentat de volumul <span class="CharOverride-1">Concert de deschidere</span>, o amplă selecţie de cronici literare. Este coautor al unor manuale de literatură română pentru liceu. La debut a obţinut Premiul „României literare”, Premiul Uniunii Scriitorilor, Premiul „Titu Maiorescu” al Academiei Române. A mai fost distins cu Premiul Asociaţiei Scriitorilor din Bucureşti (2006) ş.a. </p>
			<p class="Heuristica-BASE">În peisajul cultural-literar românesc al primului deceniu de după 1989 <span class="CharOverride-2">C.-E.</span> a<span class="CharOverride-2"> </span>fost între puţinii care au îmbrăţişat şi ilustrat cu constanţă disciplina cronicii literare, aflată într-un puternic reflux, înainte de revitalizarea ei prin ivirea de noi forţe după anul 2000. El dă seama de noile apariţii, însă procedează sistematic şi la revizitarea clasicilor ori, în general, a unor scriitori în principiu deja „clasaţi”. <span class="CharOverride-2">C.-E. </span>se înfăţişează ca un apărător al primatului esteticului, postură aşa-zicând „desuetă” în contextul anilor 1990 şi 2000. În textele lui critice se remarcă cvasiomniprezenţa perspectivei istorico-literare (chiar şi în considerarea producţiei literare de dată recentă), perspicacitatea, echilibrul. Analistul merge direct la miezul lucrurilor, procedând la descrierea, interpretarea şi evaluarea cărţii, operații trasate în linii energice, cu apel ponderat la detalii, cu o folosire generoasă – chiar excesivă, mai ales când e vorba de poezie – a citatelor. <span class="CharOverride-2">C.-E. </span>nu este un critic „de generaţie”, ci unul care scrie cu egală atenţie despre literatura unor scriitori din generaţii diverse. În volumul <span class="CharOverride-1">Concert de deschidere</span> – organizat pe secţiuni: poezie, proză, critică şi istorie literară, eseu şi publicistică, jurnale, memorii, corespondenţă etc. – lista autorilor comentaţi merge de la Geo Dumitrescu şi Ştefan Aug. Doinaş până la Daniel Bănulescu şi Marius Ianuş (la secţiunea de poezie), de la Marin Preda şi Titus Popovici până la Horia Gârbea şi Ioana Drăgan (cea de proză), cuprinzând numeroşi şaizecişti şi optzecişti importanţi. O diversitate similară se înregistrează şi în sumarele următoarelor volume de cronici şi articole, <span class="CharOverride-1">Bucureşti Far West</span> (2005) şi <span class="CharOverride-1">Timpuri noi</span> (2009), ambele subintitulate „secvenţe de literatură română”. În <span class="CharOverride-1">Bucureşti Far West</span> o secţiune specială, întitulată <span class="CharOverride-1">Timpuri noi/ Debuturi 1999–2003</span>, regrupează texte critice de întâmpinare ce vizează volume de debut apărute în intervalul indicat.<span class="CharOverride-2"> </span>Deşi postura de cronicar rămâne deocamdată definitorie pentru identitatea lui, criticul a ilustrat, cu elan, în proporţii diferite, şi alte faţete ale profesiunii. Este, de pildă, vădită chemarea de jurnalist cultural, materializată, între altele, în volume de interviuri. <span class="CharOverride-1">Sertarul scriitorului român</span>. <span class="CharOverride-1">Dialoguri pe hârtie</span> (2005) cuprinde dialoguri cu Mircea Anghelescu, Nicolae Breban, Augustin Buzura, Nina Cassian, Gabriel Dimisianu, Ştefan Aug. Doinaş, George Gană, Gheorghe Grigurcu, Nicolae Manolescu, Mircea Martin, Ileana Mălăncioiu, Dumitru Micu, Virgil Nemoianu, Z. Ornea, Octavian Paler, Marta Petreu, Andrei Pleşu, Cristian Tudor Popescu, Eugen Simion, Mihai Şora, Dorin Tudoran. De asemenea, a publicat cărţi-convorbire cu interlocutor unic – Ileana Mălăncioiu, Octavian Paler – care contează în bibliografia de gen. În istoria literară <span class="CharOverride-2">C.-E.</span> a debutat cu un volum monografic despre I.D. Sîrbu, scriitor „redescoperit” şi mult comentat de critica literară după 1989, încă nefixat în paradigma canonică. Un condensat volum consacrat operei lui Nichita Stănescu a trezit ecouri preponderent negative, eseului <span class="CharOverride-1">Lyrica magna</span> (2010) fiindu-i reproşate deficitul de consistență şi de originalitate. Cu volumul <span class="CharOverride-1">Cinematograful gol </span>(2011) <span class="CharOverride-2">C.-E.</span> părăseşte tărâmul strict al criticii literare, oferind o culegere de texte marcate de „nerv”, de umor chiar, dar şi de tandreţe, în care se împletesc fără stridenţă ori alternează autoficţiunea, confesiunea cvasidiaristică, crochiul memorialistic (cu referiri, prin forţa lucrurilor, relativ recente), eseul de idei ori de opinie, sentenţiozitatea moralistă, descripţia comentată a „cotidianului”. Unii comentatori au apreciat în florilegiul de confesiuni un expresiv autoportret – autorul „ca om”, nu ca scriitor –, alţii i-au reproşat expunerea unei gândiri şablonarde şi au taxat consideraţiile de aici drept „sinteze stilizate ale discursului neoconservator”. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Concert de deschidere</span>, pref. C. Stănescu, Bucureşti, 2001; Ileana Mălăncioiu, <span class="CharOverride-1">Recursul la memorie. Convorbiri cu Daniel Cristea-Enache</span>, Iaşi, 2003; <span class="CharOverride-1">Sertarul scriitorului român. Dialoguri pe hârtie</span>, Iaşi, 2005; <span class="CharOverride-1">Bucureşti Far West</span>, Bucureşti, 2005; <span class="CharOverride-1">Un om din Est</span>, pref. Dumitru Micu, Bucureşti, 2006; <span class="CharOverride-1">Convorbiri cu Octavian Paler</span>, Bucureşti, 2007; <span class="CharOverride-1">Timpuri noi</span>, Bucureşti, 2009; <span class="CharOverride-1">Lyrica magna: eseu despre poezia lui Nichita Stănescu</span>, pref. Alex. Ştefănescu, Bucureşti, 2010; <span class="CharOverride-1">Cinematograful gol</span>, pref. Radu Cosaşu, Iaşi, 2011. <span class="CharOverride-2">Antologii:</span> <span class="CharOverride-1">Tudor Vianu în conştiinţa criticii</span>, pref. Zoe Dumitrescu-Buşulenga, Bucureşti, 1997 (în colaborare cu Emil Moangă).</p>
			<p class="Heuristica___m_RPR"><span class="CharOverride-2">Repere bibliografice:</span> Bogdan-Alexandru Stănescu, <span class="CharOverride-1">Uvertură (sau despre noua, dar atât de vechea critică)</span>, LCF, 2002, 13; Mircea Iorgulescu, <span class="CharOverride-1">Nehotărâri de critic tânăr</span>, „22”, 2002, 16; Marin Mincu, <span class="CharOverride-1">Un debut critic autentic</span>, „Ziua literară”, 2002, 27; Nicoleta Sălcudeanu, <span class="CharOverride-1">Făt-Frumos</span> <span class="CharOverride-1">din cronică</span>, CU, 2002, 9–11; Al. Cistelecan, <span class="CharOverride-1">Trei cronicari (doi – în travesti)</span>, VTRA, 2002, 11–12; C. Stănescu, <span class="CharOverride-1">O carte</span> <span class="CharOverride-1">nereprezentativă</span>, ALA, 2003, 697; Petraş, <span class="CharOverride-1">Cărţile</span>,<span class="CharOverride-1"> 277–280</span>;<span class="CharOverride-1"> </span>Andrei Terian, [<span class="CharOverride-1">Daniel Cristea-Enache</span>], VTRA, 2004, 5–6, CLT, 2007, 8, 2011, 9; Dimisianu, <span class="CharOverride-1">Fragmente</span>, <span class="CharOverride-1">107–112</span>, <span class="CharOverride-1">179–184</span>; Alex. Ştefănescu, <span class="CharOverride-1">Daniel Cristea-Enache şi contemporanii săi</span>, RL, 2006, 6; Bogdan Creţu, <span class="CharOverride-1">Cronicarul de cursă lungă</span>, CL, 2006, 11, 12; Simion, <span class="CharOverride-1">Fragmente</span>, V, <span class="CharOverride-1">172–173</span>, <span class="CharOverride-1">193–198</span>; Gabriel Dimisianu, <span class="CharOverride-1">Timpuri noi literare</span>, „Acolada” (Satu Mare), 2010, 3; Cosmin Ciotloş, <span class="CharOverride-1">Un nou chip de a face critică</span>, RL, 2011, 12; Cosmin Borza, <span class="CharOverride-1">Cariera şi opiniunile lui Daniel Cristea-Enache,</span> <span class="CharOverride-1">critic</span>, CLT, 2012, 4. &#9;<span class="Semnatura">N.Br.</span></p>
			<p class="Heuristica-PRIMUL"><span class="titlu-12">CRISTESCU, Florian</span> (1.VIII.1884, Segarcea din Deal, j. Teleorman – 29.VI.1949, Turnu Măgurele), autor de literatură pentru copii. Este fiul lui Stan Cristea-Măringic, învăţător. Poartă numele Florea Măringic în primele trei clase primare, pe care le urmează în satul natal. Se mută apoi cu şcoala la Turnu Măgurele, unde, după încheierea primului ciclu al învăţăturii, este înscris la Gimnaziul „Sf. Haralambie” (1896–1902); aici e trecut în catalog cu numele Cristescu St. Florea. După absolvirea Şcolii Normale a Societăţii pentru Învăţătura Poporului Român, în Bucureşti (1905–1906), este încadrat învăţător la Şcoala de Aplicaţie de pe lângă această instituţie (1906–1911). Remarcat de mai-marii lui, e trimis în Bulgaria şi în Ungaria pentru a studia organizarea învăţământului de acolo, la întoarcere <span class="CharOverride-2">C.</span> consemnându-şi impresiile în două broşuri. În 1910 se transferă la Roşiori de Vede, iar din 1912 până în 1940 funcţionează la o şcoală din Turnu Măgurele, fiind şi director. Revizor şcolar pentru judeţul Teleorman, membru în Consiliul General al Instrucţiunii Publice, <span class="CharOverride-2">C.</span> a intrat şi în viaţa politică, fiind ales deputat şi senator. Primele manifestări publicistice ale lui <span class="CharOverride-2">C.</span>, îndeosebi cu povestiri pentru copii, se produc, în intervalul 1904–1906, la „Revista Asociaţiei Generale a Învăţătorilor şi Învăţătoarelor din România”, „Revista noastră” şi „Viaţa literară”. Cu proză, versuri, articole, semnând Florian Cristescu de prin 1904, va mai colabora la „Prezentul”, „Viaţa literară şi artistică”, „Şezătoarea săteanului”, „Evenimentul”, „Lupta”, „Trebnicul”, „Tribuna poporului”, „Veselia”, „Foaia interesantă”, „Cosinzeana”, „Amicul şcoalelor”, „Gazeta ţăranilor”, „Lumea copiilor”, „Cele trei Crişuri pentru popor”, „Dimineaţa copiilor”, „Lumina poporului”, „Ţăranul”, „Crizantema”, „Flori de crâng”, „Duminica copiilor”, „Cuvântul moldovenesc”, „Muguri”, „Viaţa salariaţilor publici”, „Flacăra”, „Graiul copiilor”, „Muncitorul naţional român” ş.a. A fost secretar de redacţie la „Ideea” (1921). O seamă de publicaţii în care semnează <span class="CharOverride-2">C.</span> sunt din Turnu Măgurele: „Victoria”, „Îndreptarea”, „Secerea”, „Scânteia”, „Drum nou”, „Oltul”. A editat o revistă ilustrată pentru copii, „Fluieraşul” (1910, 1912–1913), împreună cu Ion Jelea şi Teodor Castrişanu, precum şi „Cimpoiul fermecat”. A mai înfiinţat foile „Îndrumarea” (Turnu Măgurele, 1913–1914), pentru săteni, şi „Gazeta noastră” (Turnu Măgurele, 1925–1935), destinată institutorilor.</p>
			<p class="Heuristica-BASE">Împărtăşind convingeri sămănătoriste, care îi ţin treaz interesul pentru viaţa de la ţară, unde se conservă obiceiurile din străbuni, <span class="CharOverride-2">C.</span>, care a fost un pedagog strălucit, se defineşte mai ales ca un afectuos prieten al celor mici. Pentru ei alcătuieşte, în tovărăşie cu alţi colegi de breaslă, manuale şcolare. Cu unul dintre aceştia, I.G. Bratu, elaborează o metodică a învăţământului primar (1911) şi antologii cum sunt <span class="CharOverride-1">Dor de primăvară</span> sau <span class="CharOverride-1">Şirag de mărgeluşe</span>, destinate lecturilor şcolare, pe când <span class="CharOverride-1">În mijlocul horelor</span> (1910) e o culegere de folclor teleormănean, cu informaţii utile despre jocurile şi chiuiturile specifice zonei. <span class="CharOverride-1">Mai ad’una</span> (1904), <span class="CharOverride-1">Datini strămoşeşti</span> (1939) sunt, ca şi comedioara <span class="CharOverride-1">Două surde </span>(1911), texte de teatru sătesc, în care<span class="CharOverride-2"> C. </span>caută a şugui ca la şezătoare, introducând şi colinde, cântece etc. Oricum, îi stă mai bine când glumeşte, fiindcă, de pildă, piesa <span class="CharOverride-1">Fata căpitanului de mazili </span>(1943), cu patetismul ei naiv, e o compunere stângace. Două povestiri duioase conţine cărticica intitulată <span class="CharOverride-1">Chirchirel şi puiul de rândunică</span> (1910). Vrând să mişte candidul auditoriu, pentru a-i afâna receptivitatea, povestitorul recurge, din când în când, la întâmplări triste. Inventivitate nu numai onomastică vădeşte suita de peripeţii ale unor nostime rozătoare: <span class="CharOverride-1">Familia Roademult</span> (1912), care a luat un premiu al Academiei Române, <span class="CharOverride-1">Nepoţii Roademultulesei</span> (1922), <span class="CharOverride-1">Şcoala lui Chiţchiron</span> (1926), <span class="CharOverride-1">Familia Roadensec</span> (1946). Păţaniile şoriceilor au, bineînţeles, tâlcul lor moral, nesăbuinţa şi relele deprinderi fiind pedepsite, iar meritul primindu-şi neapărat răsplata. Un basm, vădind bune resurse narative, este <span class="CharOverride-1">Firicel Voinicul</span> (1929). Miraculosul se infiltrează şi în şirul de „multe şi minunate fapte” meşteşugit depănate în cele trei volume din <span class="CharOverride-1">Povestea neamului nostru scrisă pe înţelesul tuturor</span> (1920–1929), istorisire retipărită în multe ediţii şi încununată cu lauri academici. Preamărind virtuţile moldovenilor şi muntenilor, ca şi isprăvile de neasemuită vitejie ale atâtor voievozi înţelepţi şi evlavioşi, <span class="CharOverride-2">C.</span> tinde să sădească în sufletul copiilor sentimentul iubirii de ţară. Căldura şi naturaleţea spunerii, maniera colocvială sunt argumente captatorii ale acestor evocări la gura sobei. Un roman cu subiect ce se vrea pilduitor este <span class="CharOverride-1">Moţodel</span> (1934). Reuşita protagonistului – un orfan care ajunge negustor pricopsit şi filotim – vrea să arate unde duc vrednicia şi stăruinţa. În literatura pentru copii <span class="CharOverride-2">C.</span> rămâne un nume distinct.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Mai ad’una</span>, Bucureşti, 1904; <span class="CharOverride-1">Chirchirel şi puiul de rândunică</span>, Bucureşti, 1910; <span class="CharOverride-1">Pagini din istoria neamului românesc</span>, Bucureşti, 1910; <span class="CharOverride-1">Două surde</span>, Bucureşti, 1911; <span class="CharOverride-1">Familia Roademult</span>, Turnu Măgurele, 1912; <span class="CharOverride-1">Povestea neamului nostru scrisă pe înţelesul tuturor</span>,<span class="CharOverride-1"> </span>I–III, Bucureşti, 1920–1929; <span class="CharOverride-1">Nepoţii Roademultulesei</span>, Bucureşti, 1922; <span class="CharOverride-1">Şcoala lui Chiţchiron</span>, Bucureşti, [1926]; <span class="CharOverride-1">Păsărele şi păpuşi</span>, ed. 2, Bucureşti, [1928]; <span class="CharOverride-1">Firicel Voinicul</span>, Bucureşti, 1929; <span class="CharOverride-1">Moţodel</span>, Bucureşti, [1934]; <span class="CharOverride-1">O clacă în sat la noi</span>, Roşiori de Vede, 1938; <span class="CharOverride-1">Datini strămoşeşti</span>, Roşiori de Vede, 1939; <span class="CharOverride-1">Fata căpitanului de mazili</span>, Roşiori de Vede, 1943; <span class="CharOverride-1">Familia Roadensec</span>, Bucureşti, 1946; <span class="CharOverride-1">Din povestea neamului nostru</span>, îngr. Stelian Cristescu, Bucureşti, 1986; <span class="CharOverride-1">Familia Roademult</span>, îngr. şi pref. Stelian Cristescu, Bucureşti, 1988.<span class="CharOverride-1"> </span><span class="CharOverride-2">Culegeri:</span><span class="CharOverride-1"> În mijlocul horelor</span>, Bucureşti, 1910.</p>
			<p class="Heuristica___m_RPR"><span class="CharOverride-2">Repere bibliografice:</span> Ana Dragomirescu, <span class="CharOverride-1">„Povestea neamului nostru” de Florian Cristescu</span>, „Almanahul judeţului Teleorman” (Turnu Măgurele), 1932; Petre Vlădescu, <span class="CharOverride-1">„Moţodel”, roman de Florian Cristescu</span>, CRE, 1934, 2190; Ion Molea, <span class="CharOverride-1">„Moţodel”, roman de Florian Cristescu</span>, ŢA, 1934, 549; Predescu, <span class="CharOverride-1">Encicl.</span>, <span class="CharOverride-1">236</span>; Ion Segărceanu, <span class="CharOverride-1">Oameni, stele, flori</span>, Bucureşti, 1986, <span class="CharOverride-1">79–80</span>; Florin Faifer, <span class="CharOverride-1">Povestitorul</span>, CL, 1999, 4; Cristea, <span class="CharOverride-1">Teleorman</span>, <span class="CharOverride-1">128–130</span>; Datcu, <span class="CharOverride-1">Dicţ. etnolog.</span>, <span class="CharOverride-1">284</span>. &#9;<span class="Semnatura">F.F.</span></p>
			<div class="_idGenObjectLayout-1">
				<div id="_idContainer027">
					<div id="_idContainer025" class="Basic-Text-Frame">
						<p class="Titlu-Nume-H">CRISTESCU, Maria-Luiza</p>
						<p class="Titlu-mic-DATE"> (19.VII.1943, Bucureşti – 14.VI.2002, Bucureşti), prozatoare, eseistă. </p>
					</div>
					<div id="_idContainer026" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08_DGLR_C_734-855-web-resources/image/Cristescu_Maria_Luiza.png" alt="" />
					</div>
				</div>
			</div>
			<p class="Heuristica-PRIMUL">Este fiica Mariei (n. Găvrilaş) şi a lui Constantin Cristescu, procurist. După studii medii la Bucureşti (1957–1961), a absolvit tot aici Facultatea de Filologie a Universităţii (1966). Este redactor la „Scânteia” (1966) şi la „Amfiteatru” (1966–1969), unde şi debutează cu proză. Mai colaborează cu proză, eseuri, interviuri, recenzii la „România literară”, „Luceafărul”, „Steaua”, „Convorbiri literare”, „Vatra”, „Viaţa românească” ş.a. </p>
			<p class="Heuristica-BASE">Drumul parcurs de prozatoare a fost unul dintre cele mai neobişnuite şi imprevizibile. A debutat editorial în 1968 cu romanul <span class="CharOverride-1">Capriciu la plecarea fratelui iubit</span>, revenind după numai un an cu <span class="CharOverride-1">Dulce Brigitte</span>. Pentru a infirma existenţa unei literaturi „feministe”, <span class="CharOverride-2">C.</span> îşi însuşise, deliberat, un ton sec, neutru, constatativ, ce aspira la obiectivitatea maximă. Apariţia în 1970 a romanului patetic intitulat <span class="CharOverride-1">Nu ucideţi femeile</span> marca însă o cotitură de 180 de grade în proza ei. „Feminismul”, brutal reprimat anterior, irumpe aici violent. Aceasta părea, de altfel, formula ideală proprie personalităţii sale, dar brusc <span class="CharOverride-2">C.</span> dă la iveală în 1972 un volum de „nuvele medievale”, intitulat <span class="CharOverride-1">Castelul vrăjitoarelor,</span> care constituie o spectaculoasă meandră în ansamblul operei. Refugiindu-se din realitatea cotidiană în istorie şi în fantastic, autoarea face dovada unui remarcabil stil calofil, a unei imaginaţii tentate de bizar şi enigmatic, dar mai ales a unei surprinzătoare capacităţi de reinterpretare a temelor literare consacrate. Romanul <span class="CharOverride-1">Aşteptare</span> (1973), asemănător stilistic cu cel anterior, se deosebeşte pregnant de cele ce i-au urmat: <span class="CharOverride-1">Tutun de Macedonia</span> (1976), <span class="CharOverride-1">Figuranţii</span> (1979), <span class="CharOverride-1">Vacanţa</span> (1981), <span class="CharOverride-1">Necuviinţa</span> (1984), <span class="CharOverride-1">Privilegiu</span> (1987), unde <span class="CharOverride-2">C</span>. revine la maniera scrierilor de debut, afişând aceeaşi rece detaşare faţă de întâmplările narate, aceeaşi neimplicare în destinul personajelor, dar dovedind o forţă epică, o putere de construcţie nebănuite. Şi, pentru a confirma caracterul imprevizibil al drumului său literar, un argument în plus îl constituie apariţia în 1990 a volumului de nuvele <span class="CharOverride-1">Îngeri maculaţi</span>, privind tragedia unor generaţii de tineri condamnaţi la ratare de-a lungul anilor. Pornind de la roman pentru a ajunge la nuvelă, de la realitatea exterioară pentru a-şi descoperi propriul univers interior, de la cotidianul stringent pentru a coborî adânc în istorie, <span class="CharOverride-2">C.</span> a parcurs, de fapt, drumul invers al devenirii unui prozator. În romanul de debut intenţia era de a explora preocupările unor tineri debusolaţi, zbuciumul lor în gol, senzaţia de apăsare pe care o dă viaţa, intransigenţa unora, greşelile şi abuzurile comise tocmai din dorinţa de a nu greşi, spaima de banal, de ratare – toate acestea într-o perioadă când se lupta pentru un ideal în numele căruia părea că merită sacrificat orice. Sondând zonele abisale ale subconştientului, mergând cu analiza dincolo de gest, până la stadiul intenţiilor, autoarea le întocmeşte personajelor sale adevărate fişe biografice – tineri artişti a căror viaţă, la numai douăzeci şi trei de ani, ia întorsături ciudate. Al doilea roman, <span class="CharOverride-1">Dulce Brigitte</span>, continuă să investigheze lumea literaţilor. Epicul este sărac, inconsistent, personajele suferind de o excesivă verbozitate. Faţă de <span class="CharOverride-1">Capriciu…</span>, se remarcă tendinţa de persiflare şi demistificare. Cu totul altul este stilul romanului <span class="CharOverride-1">Nu ucideţi femeile</span>. Renunţând la tonul obiectiv, autoarea devine ceea ce este de fapt: o prozatoare de o sensibilitate acută, ce-şi exprimă cu multă convingere, spontan şi firesc, reacţiile în faţa împrejurărilor vieţii. Scrisă la persoana întâi, cartea e o spovedanie lucidă, uneori cinică a unei tinere fete, agasată de automatismul vieţii cotidiene, de stupiditatea obligaţiilor zilnice, de conformismul „fetei cuminţi”, şocând deseori prin gesturi sau vorbe. Dezinvolt, pe alocuri patetic, romanul e şi o impresionantă pledoarie pentru păstrarea feminităţii. Volumul de nuvele <span class="CharOverride-1">Castelul vrăjitoarelor</span> oferă un spaţiu şi un timp cunoscute din alte opere literare, dar le repotenţează sensul sau le reinterpretează semnificaţia. Victimă a farmecului pe care îl emană, a ravagiilor erotice produse, Don Juan, cunoscându-şi destinul, îşi aşteaptă pedeapsa din partea Comandorului ca pe o ispăşire; dar răzbunarea acestuia este alta decât cea obişnuită: în locul urii, izbăvitoare pentru erou, statuia Comandorului îl va gratula cu cea mai înfocată dintre îmbrăţişări (<span class="CharOverride-1">Statuia Comandorului</span>). Capacitatea autoarei de a regândi sau de a reinvesti teme cunoscute cu sensuri noi face dovada unei inteligenţe artistice remarcabile. Romanul <span class="CharOverride-1">Aşteptare</span> reia, stilistic, toate datele şi premisele anunţate anterior în <span class="CharOverride-1">Nu ucideţi femeile</span>. Scrisă tot la persoana întâi, mai mult, protagonista purtând acelaşi nume, această carte se dovedeşte mai ambiţioasă, încercând sondarea unui psihic incert care, deşi păstrează aparenţele normalităţii, este gata oricând să o încalce. Raluca, posedând o incredibilă disponibilitate de a trăi în imaginar, refuză realitatea sau, în orice caz, respinge imixtiunea acesteia în forul său interior. Drama se declanşează în momentul când realitatea se impune cu violenţă imaginarului, când tânăra îşi dă seama că nu mai este victima propriei imaginaţii bolnave. La un moment dat, <span class="CharOverride-2">C.</span> abandonează proza de introspecţie în favoarea construcţiilor epice în care primează observaţia socială sau evocarea istorică. Astfel, în <span class="CharOverride-1">Figuranţii</span>, în buna tradiţie a scrierilor ardelene, autoarea urmăreşte destinul unor personaje de-a lungul mai multor generaţii, de la foştii memorandişti la urmaşii lor care au pregătit şi au trăit un vis unic: Marea Unire. Odată cu <span class="CharOverride-1">Vacanţa</span>, romanciera revine la actualitate, punctând cu ironie existenţa unei societăţi menite să creeze decalaje umilitoare între valoarea individului şi recunoaşterea sa publică, între statutul lui social şi mizeria materială la care e condamnat. <span class="CharOverride-1">Necuviinţa</span> oferă nu doar altă modalitate narativă, ci şi alt univers decât cel investigat anterior. Sub pretextul căutării şi regăsirii rădăcinilor pierdute ale protagonistei, autoarea reface atmosfera unui sat românesc cu vechi tradiţii şi cu un respect religios faţă de datinile străbune. La o primă vedere, <span class="CharOverride-1">Privilegiu</span> pare o interesantă reconstituire a realităţilor româneşti din veacul al XIX-lea, din perspectiva unui străin – şi anume a francezului Simon, preceptor într-o familie. De fapt, scopul romanului nu este acela de a reface, pe baza documentelor de epocă, evenimentele şi atmosfera mijlocului de secol, ci mai ales să incite la meditaţie asupra consecinţelor nefaste pe care le comportă puterea asupra individului. Cu <span class="CharOverride-1">Îngeri maculaţi</span>, <span class="CharOverride-2">C.</span> revine la genul scurt. Nuvelele de aici surprind cu o maximă acuitate momentul de frângere a unui echilibru ce nu-şi dovedise până atunci prin nimic fragilitatea. Meritul scriitoarei este acela de a sintetiza, în doar câteva pagini, existenţa unui personaj, cu toate dramele, nostalgiile şi ratările lui, de a releva tragedia unui destin, mascată, de cele mai multe ori, sub aparenţe calme, deseori chiar fericite. Într-un stil sobru, concis, lipsit de orice sentimentalism, prozatoarea investighează fibrele intime ale sufletului omenesc, scoţând la iveală laşităţile, abdicările, ororile refulate, altfel perfect camuflate sub aparenţa unor fiinţe liliale, echilibrate, fericite. Încercând să nu piardă pariul cu cititorul, <span class="CharOverride-2">C.</span> revine în 1996 cu romanul <span class="CharOverride-1">Iadul meschin</span>, „polemic, parodic şi erotic” (Romul Munteanu), apoi, la numai un an, cu <span class="CharOverride-1">Ascuţit ca tandreţea</span>, care, ca şi cel anterior, poate fi socotit un „manual de educaţie sentimentală” din perspectiva mentalităţii spiritului contemporan, iar în 1999 cu <span class="CharOverride-1">Prinţesele</span>, un volum de proză scurtă. Este şi autoarea unor eseuri reunite sub titlul <span class="CharOverride-1">Politici ale romanului românesc contemporan</span> (2001), dar mai cu seamă al unui remarcabil eseu, de fapt un „portret de romancier” dedicat Hortensiei Papadat-Bengescu (1976), unde porneşte de la premisa că, în cazul unui mare scriitor, operele de început şi cele de crepuscul includ un jurnal de creaţie ce-l dezvăluie pe autor, relevându-i atât însuşirile de excepţie, cât şi slăbiciunile.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Capriciu la plecarea fratelui iubit</span>, Bucureşti, 1968; <span class="CharOverride-1">Dulce Brigitte</span>,<span class="CharOverride-1"> </span>Bucureşti, 1969; <span class="CharOverride-1">Nu ucideţi femeile</span>, Bucureşti, 1970; <span class="CharOverride-1">Castelul vrăjitoarelor</span>, Bucureşti, 1972; <span class="CharOverride-1">Aşteptare</span>, Bucureşti, 1973;<span class="CharOverride-1"> Hortensia Papadat-Bengescu. Portret de romancier</span>, Bucureşti, 1976; <span class="CharOverride-1">Tutun de Macedonia</span>, Bucureşti, 1976; <span class="CharOverride-1">Roman din dragoste,</span> Bucureşti, 1977; <span class="CharOverride-1">Figuranţii</span>, Bucureşti, 1979; <span class="CharOverride-1">Vacanţa</span>, Bucureşti, 1981; <span class="CharOverride-1">Necuviinţa</span>, Bucureşti, 1984; <span class="CharOverride-1">Privilegiu</span>, Bucureşti, 1987; <span class="CharOverride-1">Îngeri maculaţi</span>, Bucureşti, 1990; <span class="CharOverride-1">Iadul meschin</span>, Bucureşti, 1996; <span class="CharOverride-1">Ascuţit ca tandreţea</span>, Bucureşti, 1997;<span class="CharOverride-1"> Prinţesele</span>, Bucureşti, 1999; <span class="CharOverride-1">Politici ale romanului românesc contemporan</span>,<span class="CharOverride-1"> </span>Bucureşti, 2001.</p>
			<p class="Heuristica___m_RPR"><span class="CharOverride-2">Repere bibliografice:</span> Viola Vancea, <span class="CharOverride-1">Proza feminină</span>, RL, 1969, 26; Dana Dumitriu, <span class="CharOverride-1">„Nu ucideţi femeile”</span>, ARG, 1971, 2; Constantin Mateescu, <span class="CharOverride-1">Memorial de lectură</span>, Bucureşti, 1972, <span class="CharOverride-1">111–116</span>; Ciobanu, <span class="CharOverride-1">Incursiuni</span>,<span class="CharOverride-1"> 191–199</span>; Cristea, <span class="CharOverride-1">Domeniul</span>,<span class="CharOverride-1"> 302–304</span>; Liviu Petrescu, <span class="CharOverride-1">Nucul vieţii</span>, TR, 1977, 7; Valentin Taşcu, <span class="CharOverride-1">Mocodenii</span>, ST, 1977, 4; Ştefănescu, <span class="CharOverride-1">Preludiu</span>, <span class="CharOverride-1">95–96</span>;<span class="CharOverride-1"> </span>Iorgulescu, <span class="CharOverride-1">Scriitori</span>,<span class="CharOverride-1"> 193–195; </span>Ulici, <span class="CharOverride-1">Prima verba</span>, II, <span class="CharOverride-1">224–226</span>;<span class="CharOverride-1"> </span>Ciobanu,<span class="CharOverride-1"> Însemne</span>, II, <span class="CharOverride-1">332–334</span>; Ştefănescu, <span class="CharOverride-1">Jurnal</span>, <span class="CharOverride-1">197–198</span>; Eugen Simion, [<span class="CharOverride-1">Maria-Luiza Cristescu</span>], RL, 1982, 10, 1987, 18, FLC, 1985, 8; Grigurcu, <span class="CharOverride-1">Între critici</span>,<span class="CharOverride-1"> 331–334</span>;<span class="CharOverride-1"> </span>Manea, <span class="CharOverride-1">Contur</span>,<span class="CharOverride-1"> 66–68</span>;<span class="CharOverride-1"> </span>Holban, <span class="CharOverride-1">Profiluri</span>, <span class="CharOverride-1">240–247</span>; Alex. Ştefănescu, <span class="CharOverride-1">Viaţa fără fard</span>, RL, 1990, 19; Lovinescu, <span class="CharOverride-1">Unde scurte</span>, IV, <span class="CharOverride-1">366–372</span>; <span class="CharOverride-1">Dicţ. scriit. rom.</span>, I, <span class="CharOverride-1">727–729</span>;<span class="CharOverride-1"> </span>Micu, <span class="CharOverride-1">Scurtă istorie, </span>II, <span class="CharOverride-1">396–397</span>; Munteanu, <span class="CharOverride-1">Jurnal</span>, VII, <span class="CharOverride-1">130–133</span>; Dimisianu, <span class="CharOverride-1">Lumea</span>, <span class="CharOverride-1">363–366</span>; Liviu Grăsoiu, <span class="CharOverride-1">Ultima…</span>, CL, 2002, 7; Marius Victor Chivu, <span class="CharOverride-1">Critică supravegheată</span>, RL, 2002, 37; <span class="CharOverride-1">Dicţ. analitic</span>, IV, <span class="CharOverride-1">569–570</span>; Holban, <span class="CharOverride-1">Ist. lit.</span>, II, <span class="CharOverride-1">97–101</span>. &#9;<span class="Semnatura">D.Gr.</span></p>
			<p class="Heuristica-PRIMUL"><span class="titlu-12">CRISTESCU-GOLOPENŢIA, Ştefania</span><span class="CharOverride-2"> </span>(12.II.1908, Craiova – 26.IV.1978, Bucureşti), etnolog. În 1927 îşi trece examenul de bacalaureat la Liceul „Regina Elisabeta” din Craiova, iar ulterior este studentă la Facultatea de Litere şi Filosofie a Universităţii din Bucureşti, unde în 1930 obţine licenţa. Până în 1932 urmează cursuri de doctorat în sociologie şi filologie cu Dimitrie Gusti şi Ovid Densusianu şi lucrează la Institutul de Statistică. La sfârşitul anului 1932 pleacă la Paris cu o bursă de studii a statului francez. Frecventează cursuri de lingvistică, etnografie şi sociologie cu Marcel Cohen, J. Vendryès, Antoine Meillet şi Marcel Mauss la Sorbona, la École Pratique des Hautes Études şi la Collège de France. Obţine în 1934 o diplomă în etnologie la Sorbona. Revenită în ţară, îşi continuă până în 1936 studiile de doctorat şi funcţionează ca bibliotecară la Seminarul de Sociologie. Este profesoară de limba şi literatura română la Caransebeş (1936–1938), la licee din Bucureşti (1940–1952), iar după moartea soţului ei, sociologul Anton Golopenţia (cu care se căsătorise în 1939), la şcoli elementare (1952–1963). Începând din anul 1929 a participat la toate campaniile organizate de Şcoala Sociologică de la Bucureşti, condusă de Dimitrie Gusti. A colaborat la „Arhiva pentru ştiinţa şi reforma socială”, „Sociologie românească” şi „Revista de folclor”. </p>
			<p class="Heuristica-BASE">Între participanţii la campaniile monografice iniţiate de Dimitrie Gusti <span class="CharOverride-2">C.-G.</span> deţine un loc distinct, fiind responsabilă cu studierea vieții spirituale a satelor și remarcându-se în grupul „fruntașilor” din echipa monografiștilor (Emil Turdeanu). Direcţia cercetărilor sale este formulată programatic în <span class="CharOverride-1">Chestionar pentru studiul credinţelor, practicelor şi agenţilor magici în satul românesc </span>(„Sociologie românească”, 1936) şi aplicată în cartea <span class="CharOverride-1">Gospodăria în credinţele şi riturile magice ale femeilor din Drăguş (Făgăraş) </span>(1940). Obiectul lucrării, care conține ideile principale ale tezei sale de doctorat, îl constituie credinţele şi practicile magice, superstiţiile, investigate într-un spaţiu bine determinat: gospodăria ţărănească, fiindcă aceasta „nu le hotărăşte astfel numai întreaga lor activitate economică în cele mai mici amănunte, ci ea determină, pătrunde şi colorează specific şi întreaga gamă a activităţilor spirituale a oamenilor care o servesc”. Sunt examinate, rând pe rând, cadrul cosmologic, biologic, psihologic şi istoric, diverse manifestări spirituale, credinţele şi riturile magice în legătură cu gospodăria. Spiritualitatea magică a Drăguşului este „atât de viu, de inteligent şi de concret înfăţişată”, iar stilul este „remarcabil de bine articulat şi de limpede, fiind un model de exprimare literară a constatărilor ştiinţifice” (Petru Comarnescu). Participantă în 1931 la campania monografică de la Cornova (Basarabia), <span class="CharOverride-2">C.-G.</span> studiază manifestările magice, relevând pasiune și răbdare în extragerea informației, de obicei atât de ascunsă de către experții rurali ai acestui domeniu (Paul H. Stahl). Descântecele o interesează în măsura în care ele contribuie la conturarea atmosferei spirituale a satului, a ceremonialului magic complex. Elaborează astfel o lucrare remarcabilă, alcătuită dintr-un corpus de texte, prin care se reconstituie, cu o metodologie de mare fineţe, mediul în care se exercită agentul magic. Şi în studiile pe care le-a publicat în reviste sau în volumul, apărut postum, <span class="CharOverride-1">Descântece din Cornova – Basarabia</span> (1984), <span class="CharOverride-2">C.-G. </span>a adus substanţiale contribuţii la cunoaşterea mitologiei populare, a descântecului ca formă de expresie a semnelor şi gesturilor agentului magic, al cărui limbaj „are pentru ţăranul basarabean ceva din sfinţenia slujbei religioase din biserică”. <span class="CharOverride-2">C.-G</span>. privește descântecul dintr-o perspectivă modernă, în contextul mai amplu al ritualului de performare și compară specificul local al acestui fenomen tradițional în diferitele zone în care l-a studiat pe parcursul campaniilor monografice. Publicat postum, volumul <span class="CharOverride-1">Sporul vieții</span> (2007) completează imaginea existenței autoarei prin scrisori, notații de jurnal din anii studiilor și din ultima perioadă a vieții, versuri alcătuind o veritabilă biografie lirică, planuri de cercetare, studii dedicate unor manifestări tradiționale și unul evidențiind destinul și opera unei poete populare, documente care îi ilustrează bogata activitate. În calitate de editoare a volumului de corespondență purtată de Anton Golopenția cu intelectualii epocii, scrisori editate postum sub titlul <span class="CharOverride-1">Ceasul misiunilor reale </span>(1999), <span class="CharOverride-2">C.-G</span>. selectează fragmente care devin pagini de jurnal spiritual al unei generații excepţionale. Acestea sunt continuate de schimbul de scrisori dintre autoare și soțul său, publicate în <span class="CharOverride-1">Rapsodia epistolară </span>(II, 2010), care generează „miezul” unui mare corpus epistolar din dosarul lui Anton Golopenția, editat de fiica celor doi, Sanda Golopenţia-Eretescu. Acesta poate fi caracterizat împrumutându-se formula folosită de <span class="CharOverride-2">C.-G</span>. pentru a sublinia relevanța literară a tomului pe care ea însăşi îl pregătise pentru tipar: „una din cele mai frumoase culegeri epistolare din literatura română”.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Gospodăria în credinţele şi riturile magice ale femeilor din Drăguş</span> <span class="CharOverride-1">(Făgăraş)</span>, Bucureşti, 1940; ed. 2, îngr. şi pref. Sanda Golopenţia, Bucureşti, 2002; <span class="CharOverride-1">Credinţe şi rituri magice</span>, Bucureşti, 1944; <span class="CharOverride-1">Descântece din Cornova – Basarabia</span>, Providence (SUA), 1984; ed. 2 (<span class="CharOverride-1">Descântatul în Cornova – Basarabia</span>), îngr. şi introd. Sanda Golopenția, București, 2003; <span class="CharOverride-1">Sporul vieții</span>, îngr. şi introd. Sanda Golopenția, București, 2007; <span class="CharOverride-1">Rapsodia</span> <span class="CharOverride-1">epistolară. Scrisori primite și trimise de Anton Golo</span><span class="CharOverride-1">penția (1923–1949)</span>, vol. II: <span class="CharOverride-1">Ștefania Cristescu-Golopenția</span>, îngr. Sanda Golopenția și Ruxandra Guțu-Pelazza, introd. Sanda Golopenția, București, 2010. <span class="CharOverride-2">Ediţii</span>: Anton Golopenţia, <span class="CharOverride-1">Ceasul misiunilor reale</span>, introd. edit., Bucureşti, 1999.</p>
			<p class="Heuristica___m_RPR"><span class="CharOverride-2">Repere bibliografice:</span> <span class="CharOverride-1">Raport al d-lui Dim. Gusti</span>, AAR, partea administrativă şi dezbaterile, 1940–1941; Mircea Tiriung, <span class="CharOverride-1">„Gospodăria în credinţele şi riturile magice ale femeilor din Drăguş (Făgăraş)”</span>, „Sociologie românească”, 1942; Petru Comarnescu, <span class="CharOverride-1">Tipăriturile Şcoalei Sociologice de la Bucureşti</span>, RFR, 1944, 9; Ion Taloș, <span class="CharOverride-1">Pe urmele poetei populare Veronica Găbudean</span>, REF,1960, 3–4; Paul H. Stahl, <span class="CharOverride-1">„Descântece din Cornova–Basarabia”</span>, „Études et documents balkaniques et méditerranéens” (Paris), 1985; Frank Alvarez-Pereyre, <span class="CharOverride-1">La Mémoire retrouvée, la mémoire qui construit</span>, „Méridiens” (Portugalia), 1990; Nicolae Bot, <span class="CharOverride-1">Etnobotanică și etnoiatrie</span>, AAF, 1991–1993; Iordan Datcu, [<span class="CharOverride-1">Ştefania Cristescu-Golopenţia</span>], L, 1992, 11, „Răstimp”, 2008, 1, REF, 2009, 1–2; Emil Turdeanu, <span class="CharOverride-1">Într-un sat basarabean (Cornova, iulie 1931)</span>, RITL, 1995, 3–4; Sanda Golopenţia, <span class="CharOverride-1">Ştefania Cristescu-Golopenţia</span>, în <span class="CharOverride-1">Sociologi români. Mică enciclopedie</span>, Bucureşti, 2001, <span class="CharOverride-1">138–141</span>; Nicolae Constantinescu,<span class="CharOverride-1"> Părinți și copii (I)</span>,<span class="CharOverride-1"> </span>„Sud”, 2007, 5; Ioana Repciuc, <span class="CharOverride-1">Magia Nistrului</span>, RR, 2009, 2; Sanda Golopenția, <span class="CharOverride-1">Ștefania Cristescu și Cornova</span>, în <span class="CharOverride-1">Cornova 1931</span>, îngr. Marin Diaconu, Zoltán Rostás şi Vasile Șoimaru, Chișinău, 2011, <span class="CharOverride-1">656–680</span>. &#9;<span class="Semnatura">I.D., I.Rp. </span></p>
			<p class="Heuristica-PRIMUL"><span class="titlu-12">CRISTIAN, Sergiu</span><span class="titlu-12"> </span>(pseudonim al lui Ion Constantin; 20.XII.1913, Balota-Murgaşi, j. Dolj – 1946), poet. Fiu nelegitim al Ecaterinei Popescu, <span class="CharOverride-2">C.</span> este adoptat la vârsta de paisprezece ani de subofiţerul Gheorghe Constantin, ceea ce-i permite să urmeze, între 1925 şi 1932, Liceul Militar la Craiova, apoi Şcoala de Război, unde, după absolvirea cu rezultate strălucite, a predat o vreme ca profesor suplinitor. Înclinaţiile sale profunde par să fi fost însă altele. După ce a debutat în 1930, sub numele real, în paginile revistei „Izvoraşul” (Bistriţa–Mehedinţi), colaborează cu versuri, articole, interviuri la „Jurnalul” (Craiova), „Luceafărul literar şi critic”, „Conştiinţa naţională”, „Buna Vestire”, „Sfarmă-Piatră”, „Condeiul”, „Tribuna tineretului” ş.a. A alcătuit împreună cu C.S. Nicolăescu-Plopşor şi Const. Jaleş o antologie a poeţilor tineri olteni (<span class="CharOverride-1">Album</span>,<span class="CharOverride-1"> </span>1935) şi a dat la iveală plachetele <span class="CharOverride-1">Zvon de lumini </span>(1935), <span class="CharOverride-1">Jad </span>(1936) şi <span class="CharOverride-1">Poezii </span>(1941). Anunţa acum şi alte volume: <span class="CharOverride-1">Mers de legendă</span> (poezii), <span class="CharOverride-1">Symposion </span>(eseuri) şi <span class="CharOverride-1">Recea </span>(roman). În perioada următoare informaţiile asupra lui <span class="CharOverride-2">C.</span> sunt puţine şi contradictorii. În 1941 era student la Academia de Înalte Studii Comerciale şi, în plin război, timp de un an (1943) este redactor responsabil al gazetei „Gând şi slovă oltenească”. Mai colaborează la „Gândirea”, „Ramuri” şi „Revista Fundaţiilor Regale”. Obscure rămân şi circumstanţele în care şi-a sfârşit, în chip voluntar, existenţa. </p>
			<p class="Heuristica-BASE">Nici una din plachetele lui <span class="CharOverride-2">C.</span> nu s-a păstrat în marile biblioteci, însă, desigur, poeziile cuprinse în ele sunt cele apărute în presă. Tonalitatea unei bune părţi (<span class="CharOverride-1">Poem pentru grădina copilăriei mele</span>,<span class="CharOverride-1"> Întoarcere</span>,<span class="CharOverride-1"> Tinereţea care moare</span>)<span class="CharOverride-1"> </span>este minor elegiacă, realizată în voalate tablouri edenice şi acorduri vag jeluitoare. Cu timpul, gama trăirilor devine mai amplă, dar expresia acuză în continuare lipsă de originalitate – metaforele şi imaginile fiind construite cu procedeele lui Radu Gyr – şi manierism. Maestrul e urmat, fără rezultate notabile, şi în încercarea de a sugera substanţa autohtonismului şi a „specificului oltenesc”. Abia în poemele publicate în reviste în 1943 (<span class="CharOverride-1">Colind</span>,<span class="CharOverride-1"> O, frumoase elegii </span>ş.a.) se vădeşte un început de personalizare a discursului liric. Mort prematur, <span class="CharOverride-2">C.</span> rămâne unul dintre numeroşii epigoni ai lui Radu Gyr.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Zvon de lumini</span>,<span class="CharOverride-1"> </span>pref. Radu Gyr, Bucureşti, 1935; <span class="CharOverride-1">Jad</span>,<span class="CharOverride-1"> C</span>raiova, 1936;<span class="CharOverride-1"> Poezii</span>, Craiova, 1941. <span class="CharOverride-2">Antologii: </span><span class="CharOverride-1">Album</span>, Craiova, 1935 (în colaborare cu C.S. Nicolăescu-Plopşor şi Const. Jaleş).</p>
			<p class="Heuristica___m_RPR"><span class="CharOverride-2">Repere bibliografice:</span> Metzulescu, <span class="CharOverride-1">Literile</span>,<span class="CharOverride-1"> </span>I, <span class="CharOverride-1">44–46</span>;<span class="CharOverride-1"> </span>C. Dan Pantazescu, <span class="CharOverride-1">„Zvon de lumini”</span>, ŢA, 1935, 1034; Paul I. Papadopol, <span class="CharOverride-1">Începători şi mai înaintaţi</span>,<span class="CharOverride-1"> </span>PL, 1937, 5–6; Mircea Florentin, <span class="CharOverride-1">„Jad”</span>, „Naţionalul nou”, 1938, 1104; Predescu, <span class="CharOverride-1">Encicl.</span>,<span class="CharOverride-1"> 236</span>;<span class="CharOverride-1"> </span>F. Bossun, <span class="CharOverride-1">„Poezii”</span>,<span class="CharOverride-1"> </span>„Conştiinţa naţională”, 1941, 26–27. &#9;<span class="Semnatura">V.D.</span></p>
			<p class="Heuristica-PRIMUL"><span class="titlu-12">CRISTIAN, Vasile</span> (1.III.1912, Târgu Frumos – 23.I.1998, Paris), poet, traducător, publicist. Înscris în acte cu prenumele Leopold, fiul mai mic al lui Betty (n. Mendelovici) şi al lui Hanina Werner, ceasornicar, și-a oficializat mai târziu numele Vasile Cristian, cu care iscălea în presă; fratele său mai mare și-a luat pseudonimul Mihai Dan. <span class="CharOverride-2">C.</span> a absolvit liceul la Turnu Severin. Se va fi înscris apoi la una din facultăţile Universităţii din Bucureşti sau, mai probabil, la Conservator, căci mai târziu va arăta o bogată cultură muzicală. În orice caz, în 1929, după ce debutează cu versuri în „Adam”, colaborează şi la „Hasmonaea”, revista studenţilor sionişti. Întrucât la „unu” i se refuză publicarea unor poezii în franceză, <span class="CharOverride-2">C.</span> se grăbeşte să-şi tipărească în regie proprie placheta <span class="CharOverride-1">Efluvii</span> (1931) şi se apropie de „Contimporanul”, în care face să apară versuri şi notiţe iscălite Leo-Albert Werner şi V. Cristian. Redactor la „Facla” în anii 1932–1933, mai colaborează la „Zodiac”, „Tiparniţa literară”, „România literară”, „Clopotul”, „Ulise”, „Litere”, „Azi”, „Revista Fundaţiilor Regale”, „Societatea de mâine”, „Reporter” ş.a. Redactor a mai fost, în 1936–1937, la „Adevărul” şi „Dimineaţa”, semnând articole pe teme culturale, interviuri şi numeroase cronici muzicale. În acest timp anunţa noi volume – placheta de versuri <span class="CharOverride-1">Tristan şi Isolda</span> şi romanul-reportaj <span class="CharOverride-1">Viaţa şantierelor. Constructorii</span>, din care citeşte la Sburătorul şi publică în periodice. De sub tipar însă îi vor ieşi doar două traduceri, din proza lui E.T.A. Hoffmann şi a lui R.L. Stevenson, precum şi lucrarea <span class="CharOverride-1">Paladinul păcii</span>. <span class="CharOverride-1">Viaţa şi doctrina Papei Pius XI </span>(1939), ce marchează şi convertirea lui <span class="CharOverride-2">C. </span>la catolicism. După august 1944 îşi reia mai intens activitatea, colaborând asiduu pe teme culturale şi îndeosebi muzicale, dar şi cu versuri originale şi traduse, la „Democraţia”, „The Bucharest Herald”, „Ultima oră”, „Apărarea”, „Buletinul apărării patriotice”, „Revista Fundaţiilor Regale”, „Orizont”, „Mondial magazin”, „Victoria”, „Contemporanul” ş.a. Mai tipăreşte traduceri, incluse în volumul <span class="CharOverride-1">Din lirica libertăţii, </span>şi transpune biografia <span class="CharOverride-1">George Washing&#173;ton </span>de W. Wilson. Cum face parte, începând cu 1954, din „lectoratul literar-muzical” al Filarmonicii Române, dă tiparului alte două traduceri – biografiile <span class="CharOverride-1">Mihail Ivanovici Glinka</span> de V.V. Stasov şi <span class="CharOverride-1">Chopin</span> de Franz Liszt –, precum şi lucrările <span class="CharOverride-1">Wolfgang Amadeus Mozart</span> (1956) şi, în colaborare, <span class="CharOverride-1">Ghid de concert</span> (1961). A mai semnat articole şi cronici muzicale în periodice de specialitate. În 1977 emigrează, stabilindu-se la Paris.</p>
			<p class="Heuristica-BASE">Prezumţiozitatea tânărului <span class="CharOverride-2">C.</span>, care afişa atitudini de rege exilat chiar şi în faţa lui E. Lovinescu, era prea puţin justificată. Încercările juvenile din <span class="CharOverride-1">Efluvii</span> relevă îndemânare în versificaţie şi un limbaj imagistic mai mult de factură simbolistă, dar reminiscenţele din lirica lui Camil Baltazar, a lui Ion Vinea ori a lui Ion Barbu sunt numeroase, iar alunecarea în retorism frapează pe alocuri. Ulterior, deşi polemizează violent cu avangardiştii de la „unu”, reproşându-le falsul modernism şi lipsa angajării sociale, se îndreaptă el însuşi când spre formule suprarealiste (<span class="CharOverride-1">Vioara destrămată</span>), când spre un sentimentalism ascuns, deghizat în veşminte medievale (<span class="CharOverride-1">Tristan şi Isolda</span>,<span class="CharOverride-1"> Envoi</span>), când spre romanul-reportaj „militant” (<span class="CharOverride-1">Viaţa şantierelor. Constructorii</span>). Vocaţia, câtă va fi fost iniţial, cedează constrângerilor şi noua încercare lirică din anii 1945–1947 eşuează lamentabil în cântece despre partizanii greci şi o „baladă despre Gheorghe Dimitrov şi mama sa Parascheva”. Superioară se arată publicistica pe teme culturale a lui <span class="CharOverride-2">C.</span>, slujită de inteligenţă nativă, de aplomb şi de lecturi întinse. Lipsa de perseverenţă, poate şi împrejurările nefavorabile au împiedicat accederea în primele rânduri, dar contribuţia muzicologului, în a doua parte a vieţii, mai ales în condiţiile „culturalizării” în litera realismului socialist, e mai mult decât meritorie.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Efluvii</span>, Bucureşti, 1931; <span class="CharOverride-1">Paladinul păcii</span>. <span class="CharOverride-1">Viaţa şi doctrina Papei Pius XI</span>, pref. Andrea Cassulo, Bucureşti, 1939; <span class="CharOverride-1">Wolfgang Amadeus Mozart</span>, Bucureşti, 1956; <span class="CharOverride-1">M.P. Mussorgski</span>, Bucureşti, 1956; <span class="CharOverride-1">Ghid de concert</span> (în colaborare cu Eugen Pricope şi Constantin Spiru), Bucureşti, 1961. <span class="CharOverride-2">Traduceri:</span> Robert Louis Stevenson, <span class="CharOverride-1">Bestia</span>, Bucureşti, f.a.; E.T.A. Hoffmann, <span class="CharOverride-1">Alte povestiri fantastice</span>, Bucureşti, f.a; W. Wilson, <span class="CharOverride-1">George Washing&#173;ton</span>, Bucureşti, [1945]; [Louis Aragon, Jean Cassou, Paul Éluard, Benjamin Fondane, Eugène Guillevic, Jean Laporte, Henri Michaux, Léon Moussinac, Tristan Tzara], în <span class="CharOverride-1">Din lirica libertăţii</span>, Bucureşti, 1946; Franz Liszt, <span class="CharOverride-1">Chopin</span>, Bucureşti, 1958.</p>
			<p class="Heuristica___m_RPR"><span class="CharOverride-2">Repere bibliografice:</span> Octav Şuluţiu, <span class="CharOverride-1">Poezia lui V. Cristian</span>,<span class="CharOverride-1"> </span>VRA, 1931, 191; Eugen Jebeleanu, <span class="CharOverride-1">Trei cărţi</span>, RP, 1931, 4019; Stephan Roll, <span class="CharOverride-1">Cronica pe o confettă</span>, „unu”, 1931, 36; Perpessicius, <span class="CharOverride-1">Opere</span>, V, <span class="CharOverride-1">315–316</span>; Podoleanu, <span class="CharOverride-1">60 scriitori</span>, I, <span class="CharOverride-1">81–84</span>; Lovinescu, <span class="CharOverride-1">Scrieri</span>, VI, <span class="CharOverride-1">170</span>; Saşa Pană, <span class="CharOverride-1">Născut în ’02</span>, Bucureşti, 1973, <span class="CharOverride-1">passim</span>; Lovinescu,<span class="CharOverride-1"> Sburătorul</span>, III, <span class="CharOverride-1">passim</span>. <span class="CharOverride-1">.D.</span>&#9;<span class="Semnatura">V.D. </span></p>
			<div class="_idGenObjectLayout-1">
				<div id="_idContainer030">
					<div id="_idContainer028" class="Basic-Text-Frame">
						<p class="Titlu-Nume-H"><span class="titlu-12">CRISTOFOR,</span><span class="titlu-12"> </span><span class="titlu-12">Ion</span> </p>
						<p class="Titlu-mic-DATE">(22.IV.1952, Geaca, <br />j. Cluj), poet, critic literar, traducător. </p>
					</div>
					<div id="_idContainer029" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08_DGLR_C_734-855-web-resources/image/CRISTOFOAR_ION.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Rozaliei (n. Trif) şi al lui Aurel Filipaş, ţărani; numele la naştere: Ioan Cristofor. Absolvent al Liceului Energetic din Cluj, a urmat, în acelaşi oraş, studii la Facultatea de Filologie, secţia română–franceză, încheiate în 1976. În timpul studenţiei este redactor la revista „Echinox” (1974–1976). După licenţă va fi profesor la Chiuieşti, judeţul Cluj (1976–1977), librar şi funcţionar la Centrul de Librării din Cluj-Napoca (până în 1987), apoi, până în 2002, redactor la „Tribuna”. Debutează cu o poezie în „Familia” (1968), la rubrica „ Poşta redacţiei”, girată de Ştefan Aug. Doinaş, iar editorial cu volumul <span class="CharOverride-1">În odăile fulgerului</span> (1982). Mai colaborează frecvent cu comentarii critice, recenzii de cărţi de poezie, traduceri şi interviuri la „Steaua”, „Ramuri”, „România literară”, „Cultura creştină”, „Vatra”, „Cetatea literară”, „Bucovina literară”, „Apostrof”, „Jurnalul literar” ş.a. A beneficiat de burse de studii în Franţa (1990), apoi în Belgia şi Danemarca, a efectuat stagii de lucru în ateliere şi seminarii ale traducătorilor la Seneffe (Belgia). Este doctor în filologie al Universităţii din Cluj-Napoca (1999) cu o teză despre Aron Cotruş. I s-au acordat mai multe distincții, printre care, în repetate rânduri, Premiul Filialei Cluj a Uniunii Scriitorilor (1999, 2000, 2001 ș.a.m.d.). </p>
			<p class="Heuristica-BASE">Pentru lirica lui <span class="CharOverride-2">C.</span> este caracteristic poemul discursiv, atent construit, cu o imagistică bogată şi frumoasă, chiar „somptuoasă” (Marian Papahagi). Simbolurile cele mai frecvente din primul volum, <span class="CharOverride-1">În odăile fulgerului</span>, sunt lebăda, cârtiţa, norii, fulgerul, aripa, cuvântul. Ele au întotdeauna o dublă funcţie, antrenând acorduri metapoetice, în căutarea unei expresivităţi ce vizează, dincolo de retorica fastuoasă, tematica abisală (singurătatea, tăcerea, melancolia), convertită în atitudini existenţiale. Familiarizat cu tehnicile şi temele liricii moderne, <span class="CharOverride-2">C.</span> cultivă ambiguitatea, contrastul dintre reflexivitate şi confesiune, dintre sensul literal al poemului şi semnificaţia dedusă din relaţionarea imaginilor şi a comentariilor care îl compun. În aceste condiţii, poemul poate fi o acumulare de imagini, în „sarabandă”, „enciclopedism ceremonios de imagini” (Petru Poantă), dar şi o caligrafie aeriană, cizelată şi intensă ori un solilocviu coşmaresc. Într-un registru imagistic variat, poezia lui <span class="CharOverride-2">C.</span> sublimează o stare dominată de viziunile singurătăţii, melancoliei, pustiului. Pastelul aparent se converteşte în peisaj metafizic, simbolizat prin straniul simbol al „cinei pe mare”, care şi dă titlul celui de-al doilea volum – <span class="CharOverride-1">Cina pe mare</span> (1988). Poemele de aici urmează acelaşi filon tematic, într-o continuitate aproape programatică, vizând consolidarea perspectivei lirice. Poetul rămâne fidel dicţiunii sale de o „ceremonialitate estetă, sacerdotală” (Ion Pop), ca în <span class="CharOverride-1">Anarhist al melancoliei</span> („Sumbru anarhist al melancoliei rătăceşti prin fumul miriştilor lui octombrie/ urmată de suita vântului, umbra ta, o făclie/ tremurând în odăile învinşilor./ Sub sorii pribegi ai anotimpului/ răgetul leilor e un cristal”) sau în <span class="CharOverride-1">Bătrânul şi marea</span>. Similitudinile poeziei lui <span class="CharOverride-2">C.</span> cu ale colegilor săi echinoxişti din promoţia anterioară (Dinu Flămând, Adrian Popescu, Horia Bădescu) sau congeneri (Aurel Pantea, Ioan Moldovan, Augustin Pop) îndreptăţesc aşezarea sa în categoria „fantezismului abstract şi ermetic” (Radu G. Ţeposu). Din activitatea de comentator literar şi traducător sunt de reţinut cercetarea monografică a biografiei şi operei din exil a lui Aron Cotruş din perioada 1944–1969 (<span class="CharOverride-1">Aron Cotruş, exilatul</span>, 1999) cu revenire asupra subiectului în <span class="CharOverride-1">Aron Cotruş: între revoltă şi rugăciune</span> (2003), paginile intitulate <span class="CharOverride-1">Scriitori din Ţara Sfântă</span> (I–III, 2000–2004) și <span class="CharOverride-1">Românește la Ierusalim </span>(2012), precum și tălmăcirile din scriitori belgieni (Paul Emond, Philippe Jones, Alain Petre, Alain Jadot ş.a.), o antologie a poeziei belgiene de expresie franceză (2000), interviurile cu scriitori (tema centrală: traducerea), alte pagini despre Belgia, „regatul poeţilor”, mai multe „însemnări pe marginea cărţilor”, în fapt un minidicţionar de literatură belgiană, în fine <span class="CharOverride-1">Poeţi din Kansai</span> (2004), o antologie ce cuprinde poezie japoneză contemporană.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">În odăile fulgerului</span>, pref. Petru Poantă, Cluj-Napoca, 1982; <span class="CharOverride-1">Cina pe mare</span>, Cluj-Napoca, 1988; <span class="CharOverride-1">Aron Cotruş, exilatul</span>, Cluj-Napoca, 1999; <span class="CharOverride-1">Seneffe sau Vocaţia dialogului</span>, Cluj-Napoca, 2000; <span class="CharOverride-1">Scriitori belgieni</span>, Cluj-Napoca, 2000; <span class="CharOverride-1">Scriitori din Ţara Sfântă</span>, I–III, Cluj-Napoca, 2000–2004; <span class="CharOverride-1">Marsyas</span>, Cluj-Napoca, 2001; <span class="CharOverride-1">Aron Cotruş: între revoltă şi rugăciune</span>, Cluj-Napoca, 2003; <span class="CharOverride-1">Nicolas Catanoy sau Avatarii unui peregrin</span>, Cluj-Napoca, 2003; <span class="CharOverride-1">Casa cu un singur perete</span>, Cluj-Napoca, 2004; <span class="CharOverride-1">Sărbătoare la ospiciu</span>, Cluj-Napoca, 2004; <span class="CharOverride-1">Amurgul zorilor. Convorbiri cu Gabriel M. Gurman</span>, Cluj-Napoca, 2005; <span class="CharOverride-1">Francofonie şi dialog</span>, Cluj-Napoca, 2006; <span class="CharOverride-1">Românitate şi exil</span>, Cluj-Napoca, 2006; <span class="CharOverride-1">Belgia sau Regatul poeţilor</span>, Cluj-Napoca, 2007; <span class="CharOverride-1">O cuşcă pentru poet</span>, Cluj-Napoca, 2007; <span class="CharOverride-1">Angore et Taedio</span>, Cluj-Napoca, 2009; <span class="CharOverride-1">Cine a dat foc Romei</span>, Cluj-Napoca, 2010; <span class="CharOverride-1">Orchestra de jazz</span>, Cluj-Napoca, 2012; <span class="CharOverride-1">Româneşte la Ierusalim</span>, Cluj-Napoca, 2012. <span class="CharOverride-2">Ediţii:</span> <span class="CharOverride-1">Memoria exilului românesc. Scrisori din arhiva Chiriachiţa şi Traian Popescu (Madrid)</span>, pref. edit., Cluj-Napoca, 2002 (în colaborare cu Maria Pal). <span class="CharOverride-2">Traduceri:</span> Philippe Jones, <span class="CharOverride-1">Timpul dinafara timpului</span>, Cluj-Napoca, 1997, <span class="CharOverride-1">Fragmente de cer</span>, Cluj-Napoca, 2000; Takashi Arima, <span class="CharOverride-1">Umbra lui Ulise</span>, pref. trad., Cluj-Napoca, 1997; Alain Jadot, <span class="CharOverride-1">Ketchup, maioneză, muştar</span>, Cluj-Napoca, 1998; Alain Petre, <span class="CharOverride-1">Izbitura luminii – Le Heurt de la lumière</span>, ed. bilingvă, Cluj-Napoca, 1998; Paul Emond, <span class="CharOverride-1">Iubiri de neatins. Malaga</span>, pref. trad., Bucureşti, 1999; <span class="CharOverride-1">Lecţia tenebrelor. Poeți belgieni de limbă franceză</span>, pref. trad., Timişoara, 2000; Liliane Wouters, <span class="CharOverride-1">Jurnalul scribului – Journal du scribe</span>, ed. bilingvă, pref. trad., Cluj-Napoca, 2003; <span class="CharOverride-1">Poeți din Kansai. Antologie de poezie japoneză contemporană</span>, pref. trad., Cluj-Napoca, 2004; Gabriel Ben Meron, <span class="CharOverride-1">Straie de zile mari</span>, pref. trad., București, 2011.</p>
			<p class="Heuristica___m_RPR"><span class="CharOverride-2">Repere bibliografice: </span>Laurenţiu Ulici, <span class="CharOverride-1">Experienţa poetică</span>, RL, 1982, 35; Constanţa Buzea, [<span class="CharOverride-1">Ion Cristofor</span>], AFT, 1982, 9, 1988, 10; Dan C. Mihăilescu, <span class="CharOverride-1">O viziune lirică</span>, CNT, 1983, 12; Poantă, <span class="CharOverride-1">Radiografii</span>, II, <span class="CharOverride-1">129–132</span>;<span class="CharOverride-1"> </span>Felea, <span class="CharOverride-1">Aspecte</span>, III, <span class="CharOverride-1">178–183</span>; Ioan Moldovan, [<span class="CharOverride-1">Ion Cristofor</span>], VR, 1989, 2, F, 2001, 11–12, 2004, 9, 2008, 2; Eugen Simion, <span class="CharOverride-1">Un gentilom al himerelor</span>, RL, 1990, 8; Papahagi, <span class="CharOverride-1">Cumpănă</span>, <span class="CharOverride-1">309–313</span>; Steinhardt, <span class="CharOverride-1">Monologul</span>, <span class="CharOverride-1">248–250</span>; Ţeposu, <span class="CharOverride-1">Istoria</span>, <span class="CharOverride-1">73–74</span>; <span class="CharOverride-1">Dicţ. scriit. rom.</span>,<span class="CharOverride-1"> </span>I, <span class="CharOverride-1">729–730</span>; Borbély, <span class="CharOverride-1">Xenograme</span>, <span class="CharOverride-1">125–128</span>; Pop, <span class="CharOverride-1">Pagini</span>, <span class="CharOverride-1">244–249</span>; Poantă, <span class="CharOverride-1">Dicţ. poeţi</span>,<span class="CharOverride-1"> 69–71</span>; Mircea A. Diaconu, <span class="CharOverride-1">Imagini pe un papirus egiptean</span>, CL, 2002, 4; Ioan Moldovan, <span class="CharOverride-1">Poezia ca „sumbră orologie”</span>, F, 2004, 9; Ion Pop, <span class="CharOverride-1">Poezia lui Ion Cristofor</span>, F, 2007, 9–10; Vasile, <span class="CharOverride-1">Mărci</span>, <span class="CharOverride-1">121–122</span>; Gheorghe Grigurcu, <span class="CharOverride-1">O partitură a solitudinii</span>, RL, 2012, 29; Cistelecan, <span class="CharOverride-1">Diacritice</span>, II, <span class="CharOverride-1">75–83</span>. &#9;<span class="Semnatura">C.H.</span></p>
			<div class="_idGenObjectLayout-1">
				<div id="_idContainer033">
					<div id="_idContainer031" class="Basic-Text-Frame">
						<p class="Titlu-Nume-H"><span class="titlu-12">CRISTOIU, Ion</span> </p>
						<p class="Titlu-mic-DATE">(16.XI.1948, Găgeşti, j. Vrancea), gazetar, prozator. </p>
					</div>
					<div id="_idContainer032" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08_DGLR_C_734-855-web-resources/image/Cristoiu_Ion.jpg" alt="" />
					</div>
				</div>
			</div>
			<p class="Heuristica-PRIMUL">Născut într-o familie de ţărani – Eugenia (n. Ninu) şi Ion Cristoiu –, <span class="CharOverride-2">C. </span>cunoaşte de mic ambiţia de a se depăşi, cultul muncii şi preţul succesului. După ce termină şcoala primară în satul natal, urmează liceul la Panciu şi Facultatea de Filosofie a Universităţii din Cluj, pe care a absolvit-o în 1971. Debutase în gazetărie în 1968, concomitent publicând în „Amfiteatru” prima proză, şi încă din timpul facultăţii devine redactor, apoi şef de subredacţie la revista „Viaţa studenţească”. Este timp de un an asistent de socialism ştiinţific la Universitatea din Cluj şi redactor-şef adjunct la revista „Echinox”. Din 1972 optează pentru gazetărie: este redactor la „Viaţa studenţească”, între 1974 şi 1979 redactor-şef adjunct aici şi la „Amfiteatru”, între 1979 şi 1987 redactor-şef adjunct la „Scânteia tineretului”, iar din 1981 redactor-şef la „Suplimentul literar-artistic al «Scânteii tineretului»”. În această perioadă realizează în fiecare an pe litoral, la Costineşti, revista „Secvenţa”. Din 1987 este redactor-şef la revista „Teatrul”, de unde va demisiona în decembrie 1989. În ianuarie 1990 începe să scrie în presa privată, în cotidianul „Observator”, cu o tabletă critică la adresa lui Ion Iliescu. Înfiinţează împreună cu Cornel Nistorescu revista „Expres”, al cărei redactor-şef devine, funcţie pe care o va avea, din martie 1990, şi la „Zig-zag”, săptămânalul cu cel mai mare tiraj din România la acea vreme. În iunie 1992 scoate „Evenimentul zilei”, primul tabloid din România, care în mai puţin de un an ajunge la un tiraj de 700 000 de exemplare şi pe care îl dirijează până în 1997. În aceeaşi perioadă mai conduce „Expres magazin”, „Dosarele istoriei” (publicaţie lunară întemeiată de el şi al cărei director este din 1996), „Supermagazin” şi „Revista fenomenelor paranormale”. În februarie 1997 se retrage spectaculos din presă, demisionând din toate funcţiile. Revine ca editorialist la cotidianul „Naţional” (iunie 1997) şi apoi ca director al „Cotidianului” (1998–1999). A mai fost director la „Azi” (1999–2000), editorialist la „Curentul” (2001), „Jurnalul național”, „Adevărul”, colaborator al posturilor de televiziune Antena 2, Antena 3, B1 Tv ș.a. Înfiinţează şi conduce din 2001 revista „Historia” şi e director în 2003 al postului Realitatea TV. Ca ziarist, <span class="CharOverride-2">C.</span> şi-a folosit inteligenţa pentru a scrie limpede, şocant, de pe poziţia celui care nu se mai miră de nimic şi se exprimă în limbajul antifilosofic al străzii. Aceste reguli ale pamfletului dintotdeauna i-au adus succes de public.<span class="CharOverride-2"> </span></p>
			<p class="Heuristica-BASE">Proza de ficţiune a lui <span class="CharOverride-2">C.</span> stă mărturie pentru cunoaşterea, analiza şi utilizarea celor mai influente modalităţi de constituire a unui text literar modern. Autorul inventează un spaţiu imaginar, comuna Vintileasa, populat cu indivizi care au un comportament „sucit”, în genul suciţilor din prozele lui Nicolae Velea şi D.R. Popescu, de succes în momentul debutului lui <span class="CharOverride-2">C.</span>, indivizi cărora li se întâmplă în modul cel mai firesc tot felul de lucruri nefireşti. Pe un fond de descriere realistă minuţioasă, atât de precisă încât devine cinică, se petrece un fapt neobişnuit, pentru care nu există o explicaţie logică, el aparţinând deci domeniului fantastic, ceea ce oamenii acceptă fără uimire. Realismul magic aplicat la realităţile sociale din comuna Vintileasa oferă un amalgam insolit şi captivant, tratat cu ironie conţinută. Se folosesc adesea şi trimiteri la tehnicile „textualizării”, într-o epocă de discuţii obsedante despre modul de alcătuire a unui text. <span class="CharOverride-2">C.</span> are capacitatea de a schiţa o relaţie, o situaţie, o psihologie, o mentalitate din câteva trăsături. Ca în ziaristică, observă esenţialul şi îl narează direct, rapid, sugestiv. Cantitatea de informaţie pe unitatea de descriere e maximă. Câteva volume cu schiţe magic-fantastic-ironice, <span class="CharOverride-1">Personaje de rezervă </span>(1985),<span class="CharOverride-1"> Povestitorii </span>(1988),<span class="CharOverride-1"> Veselia generală </span>(1992), au fost clasificate drept literatură satirică şi implicit eliminate din discuţiile serioase despre raportul dintre autor şi textul produs de el. Un registru similar se întâlnește în notele de călătorie „satirice” <span class="CharOverride-1">În vestă, printre fracuri</span> (2007), pe când în <span class="CharOverride-1">Lumea văzută de un român rupt în fund </span>(1996) se aplică tehnica eliberării de complexe la relatările de călătorie, care devin astfel polemice faţă de „complexul Dinicu Golescu”. Expresia căutat vulgară e consonantă cu „românul rupt în fund”, care nu se mai miră de nimic şi nu dă doi bani, la propriu, pe rafinamentele civilizaţiei. În aceeași categorie intră foiletoanele, proza satirică din câteva culegeri cu titluri, de altfel, elocvente pentru directețea, violența discursului: <span class="CharOverride-1">Găina fără bilet</span> (2010), <span class="CharOverride-1">Rolul sânilor în presa liberă</span> (2011), <span class="CharOverride-1">Agentul CIA cu talpa ruptă</span> (2012). Ediţiile publicate de <span class="CharOverride-2">C.</span> din opera de tinereţe a lui Marin Preda şi din memorialistica lui Mihai Beniuc au oferit un aport de noutate în interpretare: existenţialismul de tinereţe al lui Preda a apărut mai clar, iar studiul despre Beniuc propune un scriitor angajat, dar nu comunist, ci naţionalist, situat în preajma viziunii legionare. În „Suplimentul literar-artistic al «Scânteii tineretului»” <span class="CharOverride-2">C.</span> a publicat în 1982–1983 fragmente dintr-o istorie a literaturii române în special din perioada 1949–1955, lucrare întemeiată pe lectura completă a presei epocii. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Personaje de rezervă</span>, Bucureşti, 1985; <span class="CharOverride-1">Lumea literaturii</span>, Bucureşti, 1986; <span class="CharOverride-1">Povestitorii</span>, Bucureşti, 1988; <span class="CharOverride-1">Punct şi de la capăt</span>, Bucureşti, 1991; <span class="CharOverride-1">Veselia generală</span>, Bucureşti, 1992; <span class="CharOverride-1">Lumea văzută de un român rupt în fund</span>, Bucureşti, 1996; <span class="CharOverride-1">Singur împotriva tuturor. Pamflete politice. 1990–1999</span>, Bucureşti, 1999; <span class="CharOverride-1">Un pesimist la sfârşit de mileniu</span>, Bucureşti, 1999; <span class="CharOverride-1">Dialog cu Ion Cristoiu,</span> realizat de Cecilia Caragea, Cluj-Napoca, 2001; <span class="CharOverride-1">Prizonier în închisoarea cărţilor</span>, Bucureşti, 2001; <span class="CharOverride-1">De la dosarele legiunii la dosarele Securităţii</span>, Bucureşti, 2006; <span class="CharOverride-1">De la o lovitură de stat la alta</span>, Bucureşti, 2006; <span class="CharOverride-1">În vestă, printre fracuri</span>, Bucureşti, 2007; <span class="CharOverride-1">Găina fără bilet</span>, Bucureşti, 2010; <span class="CharOverride-1">O lovitură de stat prost mascată</span>, Bucureşti, 2010; <span class="CharOverride-1">Adevărata moarte a lui Carol al II-lea</span>, Bucureşti, 2011; <span class="CharOverride-1">Mascarada de la Cotroceni</span>, Bucureşti, 2011; <span class="CharOverride-1">Rolul sânilor în presa liberă</span>, Bucureşti, 2011; <span class="CharOverride-1">Agentul CIA cu talpa ruptă</span>, Bucureşti, 2012. <span class="CharOverride-2">Ediţii: </span>Camil Petrescu, <span class="CharOverride-1">Rapid – Constantinopol – Bioram</span>,<span class="CharOverride-1"> </span>pref. edit., Cluj-Napoca, 1974, <span class="CharOverride-1">Versuri. Nuvele</span>, postfaţa edit., Bucureşti, 1985;<span class="CharOverride-2"> </span>Marin Preda, <span class="CharOverride-1">Scrieri de tinereţe</span>,<span class="CharOverride-1"> </span>introd. edit., Bucureşti, 1987,<span class="CharOverride-1"> Delirul</span>, pref. edit., Bucureşti, 1991; Mihai Beniuc, <span class="CharOverride-1">Sub patru dictaturi. Memorii (1940–1975)</span>, pref. edit., Bucureşti, 1999 (în colaborare cu Mircea Suciu).</p>
			<p class="Heuristica___m_RPR"><span class="CharOverride-2">Repere bibliografice: </span>Nicolae Manolescu, <span class="CharOverride-1">Proză politică</span>, RL, 1991, 45; Cristea, <span class="CharOverride-1">A scrie</span>, <span class="CharOverride-1">10−42</span>; Constantin Iftime, <span class="CharOverride-1">Cu Ion Cristoiu prin infernul</span> <span class="CharOverride-1">contemporan</span>, Bucureşti, 1993; Traian T. Coşovei, <span class="CharOverride-1">Prin infernul contemporan</span>,<span class="CharOverride-1"> </span>CNT, 1993, 45; <span class="CharOverride-1">Dicţ. scriit. rom</span>., I, <span class="CharOverride-1">730–731</span>; Alex. Ştefănescu, [<span class="CharOverride-1">Ion Cristoiu</span>], RL, 1996, 48, 1999, 13–14, 2003, 44; Grigurcu, <span class="CharOverride-1">Peisaj</span>, II, <span class="CharOverride-1">257–269</span>; Ștefănescu, <span class="CharOverride-1">Istoria</span>, <span class="CharOverride-1">1003–1008</span>; Holban, <span class="CharOverride-1">Ist. lit.</span>,<span class="CharOverride-1"> </span>III, <span class="CharOverride-1">211–216</span>; Popa, <span class="CharOverride-1">Ist. lit.</span>,<span class="CharOverride-1"> </span>II, <span class="CharOverride-1">1027–1028</span>. &#9;<span class="Semnatura">R.S.</span></p>
			<p class="Heuristica-PRIMUL"><span class="titlu-12">CRIŞAN, Constantin</span> (21.XI.1939, Târgu Neamţ – 29.X.1996, Bucureşti), critic literar, eseist. Este fiul Ecaterinei (n. Rogin) şi al lui Aurel Crişan, inginer geometru. A absolvit în 1956 liceul la Piatra Neamţ şi în 1960 Facultatea de Filologie a Universităţii din Iaşi. În 1974 devine doctor în filologie cu teza <span class="CharOverride-1">Preliminarii la o sociologie a literaturii comparate</span>. A îndeplinit numeroase funcţii: profesor la Urziceni (1960–1963), corespondent la Institutul Român pentru Relaţii Culturale cu Străinătatea (1964–1967), redactor la Radiodifuziune, şef al redacţiei literare a Televiziunii (1967–1970), redactor la „Revue roumaine”. Debutează în 1961 la revista „Limbă şi literatură” cu articolul <span class="CharOverride-1">Contribuţii la cunoaşterea limbii şi stilului lui Tudor Arghezi. </span>A mai colaborat la „Steaua”, „România literară”, „Tribuna”, „Contemporanul”, „Viaţa românească”, precum şi la câteva publicaţii din străinătate, unde şi-a pus în evidenţă disponibilităţile atât pentru critica şi istoria literară, estetică şi sociologie literară, cât şi pentru poetică, stilistică sau literatură comparată.</p>
			<p class="Heuristica-BASE">Debutul editorial din 1969, <span class="CharOverride-1">Literatura română în lume </span>(în colaborare cu Victor Crăciun), nu lăsa să se întrevadă nimic din preocupările ulterioare ale lui <span class="CharOverride-2">C.</span> Riguros, aproape statistic, se inventariau aici autori români şi titluri de opere intrate, prin traduceri, în circuitul din afara ţării; un util instrument de lucru, ce merită oricând o „aducere la zi”. În <span class="CharOverride-1">Ieşirea din metaforă</span> (1972), amplu studiu de poetică, sunt analizate textele lirice ale câtorva scriitori importanţi (Lucian Blaga, G. Bacovia, Nichita Stănescu, Marin Sorescu, Ana Blandiana, Cezar Baltag ş.a.), apelându-se la studiile lui Roman Jakobson şi Roland Barthes pentru a le fi descifrate „codurile”. Ca sociolog literar, <span class="CharOverride-2">C.</span> începe să se manifeste din 1972 cu <span class="CharOverride-1">Eseu despre personalitate</span>, continuând prin <span class="CharOverride-1">Confesiuni esenţiale</span> (1977),<span class="CharOverride-1"> Nostalgia comunicării</span> (1978), <span class="CharOverride-1">Conversaţii de bunăvoinţă. Eseu despre adevăruri uitate</span> (1980), <span class="CharOverride-1">Sociologie şi bioestetică</span> (1987), <span class="CharOverride-1">Repere pentru o sociofenomenologie a valorii literare</span> (1989). Reţin atenţia notaţiile despre raportul dintre receptor şi creator, dintre reacţia lectorului neavizat şi a celui superavizat în faţa operei de artă sau conotaţiile la imponderabilele ce pot afecta succesul unei scrieri. Devotat câtorva personalităţi ale literaturii române, cărora le-a alcătuit ediţii – Al. Claudian (1972), Urmuz (1983), Nichita Stănescu (1985, 1995), Horia Groza (1996, în colaborare) –, admirator al unor autori străini (Robert Escarpit, Victor Sivetidis, Jean Coutsocheras, Ahile Emilianides), dar şi al câtorva conaţionali (Mircea Dinescu, Nichita Stănescu, Eugen Cizek, Anta Raluca Buzinschi), pe care îi traduce singur sau în colaborare, <span class="CharOverride-2">C.</span> este şi autorul unei cărţi intitulate <span class="CharOverride-1">Memorial invers</span> (1976), jurnalul unei călătorii prin Cipru, Tunisia, Olanda şi Franţa. Vocaţia pedagogică şi-a manifestat-o nu doar la catedră, ci şi în <span class="CharOverride-1">Sinteze de literatură română</span> (I–II, 1974–1978), culegeri pentru liceu, pe care le-a coordonat. O notă aparte aduce eseul <span class="CharOverride-1">Eminescu versus Dumnezeu</span>, apărut postum, în 1999. Subintitulat <span class="CharOverride-1">Blestemul în genunchi</span>, este o patetică (şi nu rareori polemică) discuţie privind „religiozitatea lui Eminescu, a geniului răzvrătit nu numai la nivelul umanului, al socialului, ci în absolut” (Zoe Dumitrescu-Buşulenga).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Literatura română în lume</span> (în colaborare cu Victor Crăciun), pref. Pierre de Boisdeffre, Bucureşti, 1969; <span class="CharOverride-1">Ieşirea din metaforă</span>, Bucureşti, 1972; <span class="CharOverride-1">Eseu despre personalitate</span>, Bucureşti, 1972; <span class="CharOverride-1">Memorial invers</span>, Bucureşti, 1976; <span class="CharOverride-1">Confesiuni esenţiale</span>, Bucureşti, 1977; <span class="CharOverride-1">Nostalgia comunicării</span>, Cluj-Napoca, 1978; <span class="CharOverride-1">Conversaţii de bunăvoinţă. Eseu despre adevăruri uitate</span>, Bucureşti, 1980; <span class="CharOverride-1">Sociologie şi bioestetică</span>, Bucureşti, 1987; <span class="CharOverride-1">Repere pentru o sociofenomenologie a valorii literare</span>, Bucureşti, 1989; <span class="CharOverride-1">Eseu despre moartea viguroasă. 13 epistole către Dumnezeu</span>, postfaţă Nicolae Ţone, Bucureşti, 1996; <span class="CharOverride-1">Eminescu versus Dumnezeu</span> <span class="CharOverride-1">sau Blestemul în genunchi</span>, pref. Zoe Dumitrescu-Buşulenga, Bucureşti, 1999. <span class="CharOverride-2">Traduceri: </span><span class="CharOverride-1">Literar şi social. Elemente pentru o sociologie a literaturii</span>, coordonator Robert Escarpit, pref. trad., Bucureşti, 1974; Robert Escarpit, <span class="CharOverride-1">De la sociologia literaturii la teoria comunicării</span>, pref. trad., Bucureşti, 1980; Jean Coutsocheras, <span class="CharOverride-1">Cu aripa şi tridentul</span>, pref. Romul Munteanu, Bucureşti, 1980 (în colaborare cu Andreas Rados); Ahile Emilianides, <span class="CharOverride-1">Povestiri cipriote</span>, pref. Virgil Cândea, introd. trad., Iaşi, 1982 (în colaborare cu Sanda Chiose-Crişan).</p>
			<p class="Heuristica___m_RPR"><span class="CharOverride-2">Repere bibliografice: </span>Cornel Ungureanu, <span class="CharOverride-1">Călătorii</span>, O, 1977, 3; Constantin Hârlav, <span class="CharOverride-1">„Memorial invers”</span>, ST, 1977, 3; Al. Dobrescu, <span class="CharOverride-1">„Confesiuni esenţiale”</span>, CL, 1977, 9; Mihai Coman, <span class="CharOverride-1">Exuberanţa comunicării</span>, LCF, 1978, 21; Mircea Scarlat, <span class="CharOverride-1">„Nostalgia comunicării”</span>, RL, 1978, 37; Elena Tacciu, <span class="CharOverride-1">Dialogul necesar</span>, ST, 1980, 10; H. Zalis, <span class="CharOverride-1">„Conversaţii de bunăvoinţă”</span>, RL, 1982, 9; Dinu Flămând, <span class="CharOverride-1">O carte document</span>, VST, 1985, 23; <span class="CharOverride-1">Dicţ. scriit. rom.</span>, I, <span class="CharOverride-1">731–733</span>; Adrian Mihalache, <span class="CharOverride-1">Hipertext eminescian</span>, CNT, 1999, 34; Lucian Chişu, <span class="CharOverride-1">Accente</span>, Bucureşti, 2003, <span class="CharOverride-1">135–156.</span> &#9;<span class="Semnatura">D.Gr.</span></p>
			<p class="Heuristica-PRIMUL"><span class="titlu-12">CRIŞAN, Nicolae </span>(10.X.1923, Târgu Mureş – 13.VI.1999, Bucureşti), prozator. Este fiul Anei Crişan (n. Bucur), infirmieră, şi al lui Nicolae Crişan, muncitor. <span class="CharOverride-2">C.</span> urmează liceul la Târgu Mureş şi la Timişoara (Liceul „C. Diaconovici-Loga”, terminat în 1942), apoi o şcoală de arte decorative la Timişoara (absolvită în 1946) şi la Bucureşti Institutul de Arte Plastice (clasa sculptorului Corneliu Medrea), încheiat în 1952. A debutat ca sculptor în 1945, la Timişoara, devenind membru al Uniunii Artiştilor Plastici în 1950. Are o activitate plastică notabilă (expoziţii la Cluj, Bucureşti), practicând sculptura monumentală. A realizat, de asemenea, portrete de scriitori (Labiş, Goga, Bacovia). A fost, cu întreruperi, salariat la diverse instituţii culturale, între altele redactor la revista „Colocvii”, şi în cinematografie, la case de filme şi la Centrala Româniafilm, până la pensionare, în 1984. Ca scriitor, are un triplu debut în presă: cu versuri în 1941 la revista „Contrapunct” (Timişoara), cu un articol de critică la „Flacăra” (1947) şi cu un reportaj în 1960 la „Viaţa românească”. A mai colaborat la „Contemporanul”, „România literară”, „Luceafărul” ş.a. A semnat şi scenarii de film, precum şi traduceri din limba maghiară. </p>
			<p class="Heuristica-BASE">Prima carte a lui <span class="CharOverride-2">C.</span><span class="CharOverride-1">, Caietele cunoscuţilor mei </span>(1964), e un roman-„dosar de existenţe” remarcabil în special prin observarea cu acuitate a vieţii în mediile intelectuale (un cerc de medici), în care se îmbină altruismul, dăruirea de sine în slujba cercetării ştiinţifice şi calculele meschin-carieriste (tematică ce se regăseşte – tratată în alte forme – în cărţi ca <span class="CharOverride-1">Risipitorii</span> de Marin Preda şi <span class="CharOverride-1">Orgolii</span> de Augustin Buzura). Autorul utilizează „tehnica relatării faptelor prin două şiruri de confesiuni diferite, întrerupte şi reluate succesiv” (Ov. S. Crohmălniceanu). Figurile centrale sunt doctorul Comes – suferind de leucemie, confruntat cu iminenţa morţii pretimpurii – şi activistul de partid Jerca. Cărţii i s-a reproşat finalul, neplauzibil, construit după o formulă „şablonardă” (Ov. S. Crohmălniceanu), cu tentă politizat „poliţistă”. Romanul <span class="CharOverride-1">Noaptea aşteptărilor</span> (1966) vădeşte ambiţia de a trasa o amplă frescă socială. Având în atenţie o familie ardeleană ai cărei membri, de vârste şi condiţii diferite, asigură plauzibil joncţiunea dintre diferitele medii detaliat prezentate (săteni, târgoveţi nevoiaşi sau înstăriţi, industriaşi şi comercianţi, militari, profesori ş.a.), naraţiunea cuprinde evenimente situate între vara anului 1940 şi august 1944. Locul acţiunii este mai întâi la Târgu Mureş şi în sate din împrejurimi, apoi şi pe alte meleaguri, inclusiv pe Frontul de Est, la Bucureşti ş.a.m.d. În prim-plan se află calvarul cedării Ardealului, tumultul politic al epocii, pătimirile din anii războiului. Romanul vădeşte meşteşug narativ şi este interesant prin bogatul material istoric şi uman evocat cu autenticitate. Caleidoscopul vieţii cotidiene a micilor aşezări ardelene de altădată aminteşte uneori de Ioan Slavici. În <span class="CharOverride-1">Aventuri în Deltă trăite de Radu şi povestite de el însuşi unchiului său Nestor</span> (1976), volum de povestiri cu o continuitate tematică, agreabilul tablou al unui tărâm cvasiexotic, investigat într-o dispoziţie de vacanţă – răstimp lipsit de griji şi constrângeri, mobilat cu mici aventuri mereu neprevăzute, niciodată prea grave – şi privit prin ochii copilului preadolescent, e completat cu descripţia savuroasă a unor rafinamente gastronomice pescăreşti şi vânătoreşti. <span class="CharOverride-1">Voievozi fără morminte</span> (1979; Premiul Asociaţiei Scriitorilor din Bucureşti) e un roman istoric, prezentat la apariţie ca inaugurând un virtual ciclu consacrat evocării epocii lui Mihai Viteazul (chipul acestuia nu apare încă în acest prim volum). Textul e introdus prin procedeul destul de curent al „mistificării” literare convenţionale: autorul ar „transcrie” doar un text „real”, şi anume autobiografia-jurnal a unui anume Petru Ivonia Zugravul<span class="CharOverride-1">, </span>al cărui tată, negustor şi „agent” sau sol de taină al unor puternici ai epocii, va deveni el însuşi domnitor. Acest Petru, om cu o viaţă fără voia lui aventuroasă, învăţat umanist şi pictor de talent, s-a retras, octogenar, într-o localitate din Ţările de Jos, unde îşi redactează amintirile. Cartea ilustrează însuşirile tradiţionale ale genului: epicul predomină asupra reflexivităţii (care totuşi nu e absentă). Propensiunea scriitorului către frescă se evidenţiază din nou, cu mai multă vigoare decât în <span class="CharOverride-1">Noaptea aşteptărilor</span>. Deşi foarte dens, cu multe personaje, situaţii, întâmplări, privelişti, descripţii bine documentate, consideraţii morale, romanul este lipsit de un conflict central propriu-zis. Scena acţiunii se află, pe rând, în Moldova, Transilvania, Polonia, apoi la Kiev, Istanbul, Roma etc.; apar personaje istorice cunoscute (Lăpuşneanu, Despot, Tomşa, Doamna Chiajna, Sigismund Zapolya); se ţes peste tot intrigi, survin evenimente senzaţionale. Romanul este interesant prin culoarea locală (şi de epocă), minuţios şi plauzibil reconstituită, şi prin problemele investigate în spaţiul lăuntric (raporturile dintre putere şi avere, realizarea de sine a artistului, meditaţii asupra identităţilor spiritual-culturale ş.a.). <span class="CharOverride-1">Romul Ladea</span> (1968) este o monografie (bogat ilustrată cu fotografii de Ion Miclea) despre opera unei personalităţi marcante a sculpturii româneşti.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Caietele cunoscuţilor mei</span>, Bucureşti, 1964; <span class="CharOverride-1">Noaptea aşteptărilor</span>, Bucureşti, 1966; <span class="CharOverride-1">Romul Ladea</span>, Bucureşti, 1968; <span class="CharOverride-1">Aventuri în Deltă trăite de Radu şi povestite de el însuşi unchiului său Nestor</span>, Bucureşti, 1976; <span class="CharOverride-1">Voievozi fără morminte</span>, Bucureşti, 1979; <span class="CharOverride-1">Ţiganii – mit şi realitate</span>, Bucureşti, 1999. </p>
			<p class="Heuristica___m_RPR"><span class="CharOverride-2">Repere bibliografice:</span> Ov. S. Crohmălniceanu,<span class="CharOverride-1"> „Caietele cunoscuţilor mei”</span>, GL, 1965, 5; Magdalena Popescu, <span class="CharOverride-1">„Noaptea aşteptărilor”</span>,<span class="CharOverride-1"> </span>GL, 1967, 22; Platon Pardău, <span class="CharOverride-1">Drumul aspru al iniţierii</span>, RL, 1979, 31; Cornel Moraru, <span class="CharOverride-1">Un roman despre epoca lui Mihai Viteazul</span>, VTRA, 1979, 11; Vasile Chifor, <span class="CharOverride-1">Roman şi istorie</span>, VR, 1980, 3; <span class="CharOverride-1">Dicţ. scriit. rom.</span>,<span class="CharOverride-1"> </span>I, <span class="CharOverride-1">733–734</span>; Ana Cosma, <span class="CharOverride-1">Scriitori români mureşeni</span>, Târgu Mureş, 2000, <span class="CharOverride-1">43–44</span>. &#9;<span class="Semnatura">N.Br.</span></p>
			<p class="Heuristica-PRIMUL"><span class="titlu-12">CRIŞAN, Sorin</span> (24.I.1966, Cluj-Napoca), eseist, teatrolog. Este fiul Silviei Rodica (n. Cleş) şi al lui Aurel Crişan, tehnician. Face studiile medii în oraşul natal, iar între 1985 și 1989 urmează Facultatea de Tehnologie Chimică a Universităţii „Babeş–Bolyai”. Între 1995 și 1998 frecventează cursurile secţiei de artă teatrală a Facultăţii de Litere a Universităţii „Babeş–Bolyai”, în specialitatea teatrologie. Lucrează, mai întâi, în presă, iar din 1992 la Biblioteca Academiei Române, Filiala Cluj-Napoca. Începând din 2004, devine cadru didactic la Universitatea de Arte din Târgu Mureş, la Departamentul de teatru şi arte vizuale, ajungând profesor şi rector al acestei instituţii. În perioada 1997–2005 a fost director executiv al Fundaţiei Teatrale Spectacol XXI. Este doctor al Universităţii Naţionale de Artă Teatrală şi Cinematografică „I.L. Caragiale” din Bucureşti cu teza <span class="CharOverride-1">Circul lumii la D.R. Popescu</span> (2001) şi doctor în istorie cu teza intitulată <span class="CharOverride-1">Carte şi tipar în secolele XV–XVII. Fizionomie, artă şi tehnică tipografică în secolele XV–XVII</span>, susţinută în 2011. Debutează cu proză în revista „Tribuna” (1985), iar editorial cu volumul <span class="CharOverride-1">Circul lumii la D.R. Popescu</span> (2002). Mai colaborează, cu studii, cronici literare şi teatrale, eseuri şi proză, la „Steaua”, „Teatrul azi”, „Contrafort”, „Symbolon”, „Vatra”, „Minerva”, „Teatrul Naţional”, „Apostrof”, „Sargetia”, „Biblioteca şi cercetarea”, „Thalia”, „Rampa”, „Jurnal teatral”, „Domino”, „Caiete silvane”, „Studia Universitatis «Babeş–Bolyai»”, „Jurnalul artelor spectacolului” ş.a. A fost distins cu Premiul Naţional al Ministerului Culturii şi Cultelor pentru volumul <span class="CharOverride-1">Jocul nebunilor</span> (2003).</p>
			<p class="Heuristica-BASE">Ivite din trunchiul unei cercetări de tip doctoral, riguroasă şi erudită, primele două cărţi ale lui <span class="CharOverride-2">C.</span>, <span class="CharOverride-1">Circul lumii la D.R. Popescu</span> şi <span class="CharOverride-1">Jocul nebunilor</span>, au mize hermeneutice complementare. Eseul monografic dedicat lui D.R. Popescu, dincolo de <span class="CharOverride-1">close reading</span>, circumscrie un model teatral şi existenţial – toposul circului ca ipostază a eternului <span class="CharOverride-1">theatrum mundi</span>. Universul dramaturgic baroc supus analizei devine pretext pentru teoretizări asupra teatralităţii măştii şi a disimulării, a anamorfozelor imaginare, a „morţii ca spectacol”. Printr-un asemenea filtru interpretativ, rolul teatral-antropologic-existenţial al bufonului este descoperit fie în postura <span class="CharOverride-1">raisonneur</span>-ului ori a agentului (psiho)dramatic, fie în condiţia de catalizator al alchimiilor imaginarului. Următoarea carte a lui <span class="CharOverride-2">C.</span>, <span class="CharOverride-1">Teatru, viaţă şi vis</span> (2004), analizează în stil comparatist doctrinele regizorale ale lui Adolphe Appia, Gordon Craig, Vsevolod Meyerhold, Konstantin Stanislavski, Bertolt Brecht, Jerzy Grotowski şi Peter Brook, fiind considerată „o încercare (mai rar întâlnită în domeniul teoriei artei din România) de întemeiere filosofică a teatrologiei” (Mircea Ghiţulescu). În <span class="CharOverride-1">Teatrul de la rit la psihodramă</span> (2007) perspectiva comparatistă, prezentă şi în volumele anterioare, se focalizează asupra drumului parcurs de arta teatrului de la spectacolul ritualic la psihodrama creată de Jacob Levy Moreno. Criticul remarcă vocaţia paradoxal tămăduitoare a unor doctrine regizorale şi de antropologie teatrală totodată: cea a lui Antonin Artaud, care pleda pentru abolirea distanţelor dintre actor şi spectator, sau cele ale lui Grotowski, Eugenio Barba, Alexandro Jodorovski (cu al său teatru al „panicii”), Augusto Boal (prin „teatrul-forum” şi „teatrul oprimaţilor”) ș.a. În <span class="CharOverride-1">Teatru şi cunoaştere</span> (2008) teatrologul reia şi amplifică argumente privitoare la relevanţa gnoseologică a actului teatral, la relaţia dintre teatru şi comunicare, precum şi la relaţia dintre teatru şi subiectivitatea interpretativă a receptorului său. În fine, în <span class="CharOverride-1">Sublimul trădării. Pentru o estetică a creației teatrale</span> (2011) se remarcă din nou o lucidă înţelegere a dinamicii şi a caracterului inevitabil fluctuant al teatralităţii şi al performativităţii. Autorul îşi reconfirmă înclinaţia pentru interpretarea interdisciplinară, aflată la confluenţa esteticii teatrale cu teoria şi critica literară, cu filosofia, antropologia culturală, psihanaliza şi semiotica. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Circul lumii la D.R. Popescu</span>, Cluj-Napoca, 2002; <span class="CharOverride-1">Jocul nebunilor</span>, pref. Laura Pavel, Cluj-Napoca, 2003; <span class="CharOverride-1">Teatru, viaţă şi vis</span>, Cluj-Napoca, 2004; <span class="CharOverride-1">Teatrul de la rit la psihodramă</span>, Cluj-Napoca, 2007; <span class="CharOverride-1">Teatru şi cunoaştere</span>, Cluj-Napoca, 2008; <span class="CharOverride-1">Sublimul trădării. Pentru o estetică a creației teatrale</span>, București, 2011. </p>
			<p class="Heuristica___m_RPR"><span class="CharOverride-2">Repere bibliografice: </span>Romana Colceriu, <span class="CharOverride-1">Circul pe dos</span>, VTRA, 2002, 11–12; Claudiu Groza, <span class="CharOverride-1">Lumea ca un circ</span>, APF, 2003, 1; Mircea Morariu, [<span class="CharOverride-1">Sorin Crișan</span>], F, 2003, 1, 2004, 4, 2005, 7–8, TTR, 2008, 1–2, 11–12, 2011, 10–11; Mircea Ghiţulescu, [<span class="CharOverride-1">Sorin Crișan</span>], TTR, 2003, 1–2, CL, 2005, 5; Oltiţa Cîntec, <span class="CharOverride-1">Hermeneutică teatrală</span>, CRC, 2004, 3; Marius Manta, <span class="CharOverride-1">„Jocul nebunilor”</span>, ATN, 2005, 6; Adina Mocanu, <span class="CharOverride-1">„Teatru şi cunoaştere”</span>, „Mozaicul”, 2008, 12; Iulian Boldea, [<span class="CharOverride-1">Sorin</span> <span class="CharOverride-1">Crișan</span>],<span class="CharOverride-1"> </span>VTRA, 2012, 2, APF, 2012, 9. &#9;<span class="Semnatura">L.P.</span></p>
			<p class="Heuristica-PRIMUL"><span class="titlu-12">CRITERION</span>, grupare intelectuală a tinerei generaţii afirmate în deceniul al patrulea din secolul al XX-lea care s-a constituit la Bucureşti, sub denumirea Asociaţia de Arte, Litere şi Filosofie Criterion; organizată de Petru Comarnescu, a activat public între 13 octombrie 1932 şi 11 decembrie 1933. Reprezentând direcţia spiritualistă a tineretului intelectual interbelic, <span class="CharOverride-2">C. </span>a lansat un program cultural axat pe „noua spiritualitate”, definită printr-o viziune a sintezei între tendinţele dominante ale diferitelor generaţii; Comarnescu o denumea, cu un alt termen de circulaţie în acei ani, „completitudine”. Mircea Eliade a descris „spiritul criterionist”, în <span class="CharOverride-1">Memorii</span>, ca o emancipare de complexele „provinciale”, o creditare a „posibilităţilor de creaţie ale geniului românesc” în direcţia unei culturi majore şi o sfidare a tabuurilor impuse în discursul public de fobia „influenţelor nefaste” sau a „ideilor subversive” – denunţate ca „mecanisme infantile de apărare inerente” minoratului cultural. Eliade a mai caracterizat criterionismul şi drept cel mai interesant precursor al existenţialismului francez, care a însemnat „depăşirea momentului universitar în cultură, coborârea intelectualului în arenă, contactul direct cu publicul, îndeosebi cu tineretul” (era şi o aluzie la „trăirism”, ca experienţă vie a actului cultural, inspirat unei părţi a generaţiei sale de profesorul Nae Ionescu). Într-un articol promoţional din „Cuvântul” Mihail Sebastian releva că numele însuşi al grupului conţine o declaraţie de principii şi un program: instituirea<span class="CharOverride-1"> </span>„criteriilor” şi a „spiritului critic” vizând (re)ordonarea valorilor curente ale timpului, astfel încât fractura de până atunci în spaţiul cultural dintre „mistici” şi „raţionalişti” să fie depăşită. Cu aceste mari ambiţii, în loc să o depăşească, <span class="CharOverride-2">C.</span> va reactiva, într-o nouă etapă, polemica „generaţionistă”. Declanşată în 1927 prin serialul lui Mircea Eliade <span class="CharOverride-1">Itinerariu spiritual</span> din „Cuvântul” şi înteţită de <span class="CharOverride-1">Manifestul Crinului alb,</span> lansat în 1928 în „Gândirea”, cearta dintre „bătrânii” de 30–35 de ani şi tinerii de 20–25 s-a reaprins, în ciuda apelului noului grup la solidarizare. În deceniile următoare istoria criterionismului (încă nereconstituită cu rigoare documentară) a pendulat între ignorare/contestare şi mitizare. O serie de informaţii sunt totuşi certe. Grupul a adoptat modul de manifestare cel mai prizat în anii interbelici, prelegerile publice, prin care se exprima pretutindeni în ţară o reţea socioculturală de ligi, asociaţii, atenee, uniuni şcolare şi studenţeşti. Majoritatea membrilor noului cerc activaseră în Asociaţia Studenţilor Creştini, în Cercul Analele Române şi mai cu seamă în Gruparea Intelectuală Forum, întemeiată de Ionel Jianu, dar botezată de Petru Comarnescu, organizator acolo şi al renumitului ciclu de conferinţe „Explicaţia timpului nostru”. În urma unui incident între lider şi poetul Paul Sterian (indicat de Mihail Sebastian, în „Cuvântul”, drept co-întemeietor, alături de Comarnescu), din Forum s-a desprins un grup devenit nucleul viitorului <span class="CharOverride-2">C.</span>; acest prim cerc de iniţiativă, numit familiar „cei şapte”, reunit într-o seară de aprilie 1932 în grădina coregrafei Floria Capsali, e consemnat de Petru Comarnescu în jurnalul său: Mircea Vulcănescu, Paul şi Margareta Sterian, Dan Botta, Mac Constantinescu, Floria Capsali – rămânând de adăugat Mircea Eliade (după propria mărturie) şi, desigur, Petru Comarnescu. Într-un comunicat de presă din mai 1932, printre iniţiatori mai sunt anunţaţi Haig Acterian, Ion Călugăru, Mihail Sebastian, Marcel Iancu, chiar şi viitorii inamici, părtaşi mai târziu la distrugerea grupului, Zaharia Stancu şi Sandu Tudor. Tot jurnalul lui Petru Comarnescu arată auspiciile care au inspirat asociaţia; s-ar fi dorit „constituirea unui sindicat intelectual [...], mai curând o asociaţie de filosofie, arte şi litere”, propunându-se ca nume Daphne sau Argonauţii; privitor la orientare, Comarnescu specifică intenţia de a da semnalul concilierii între noile generaţii cu opţiuni ideologice diverse: „În asemenea situaţii sunt cel mai democrat, în sensul că doresc să fie o colaborare între toate forţele vii ale generaţiilor mai tinere. Vreau selecţie largă, libertate, generozitate, solidaritate”. Programul sindical e vizibil în proiectul de a înfiinţa o editură şi o revistă, de a organiza expoziţii şi concerte, de a tipări un buletin difuzabil în librării. Fondurile necesare urmau să provină din conferinţele publice. Începând din mai, când îşi anunţă şi în presă asociaţia, membrii s-au întrunit de-a lungul verii 1932, pregătind programele pentru toamnă. Documente nu s-au întocmit, cel puţin după informaţia dată, într-un interviu, de Henri H. Stahl, care parafrazează deviza Junimii: „Intră cine vrea, rămâne cine poate”, spunând că la <span class="CharOverride-2">C.</span> „venea cine voia, pleca cine voia”, dar foarte puţini tineri de marcă ai generaţiei ar fi rămas pe dinafară. Invitat la 20 decembrie 1932 la o adunare generală a grupului, Octav Şuluţiu îi înregistrează printre cei prezenţi, în afara liderilor, şi pe Eugen Ionescu, Constantin Fântâneru, Mihail Sebastian, M.H. Maxy, Victor Brauner, Mihail Polihroniade, Constantin Noica, Petru Manoliu, Ion I. Cantacuzino, Emil Gulian, Lucian Boz, Alexandru Vianu, H.H. Stahl, Marcel Breslaşu (pe atunci Bresliska). Alte mărturii îi înregistrează şi pe Constantin Silvestri, Boris Caragea, Barbu Brezianu, Anton Golopenţia, Ionel D. Gherea, Constantin Floru, Nicolae Bagdasar, Gabriel Negri. Lipsa discriminărilor este evidentă: sunt împreună democraţi filoamericani (Petru Comarnescu) sau filofrancezi (Mihail Sebastian), „burghezi de centru”, „stângişti şi dreptişti, ţărănişti şi liberali, nihilişti şi mistici”, plasticieni, dansatori, literaţi – clasicizanţi, modernişti, avangardişti –, sociologi, filosofi, gazetari. Publicarea arhivei lui Mircea Vulcănescu aduce treptat indicii despre organizarea asociaţiei pe secţii (cu subsecţii) – cea ideologică (sau filosofică) reunind nucleul director; au mai funcţionat secţiile Teatru, Plastică, Critică şi literatură, Spectacol, dotate cu un secretariat efectuat voluntar, pentru consemnări în vederea alcătuirii unei arhive şi a editării buletinului, pare-se nerealizat. Secretar general era Petru Comarnescu, demisionat însă în decembrie. În afară de grădina şi de sala de coregrafie a Floriei Capsali, „sediul” consacrat de întâlnire era cafeneaua Corso din Calea Victoriei. După tratative sinuoase, Al. Tzigara-Samurcaş, preşedintele Fundaţiei „Regele Carol I”, aprobă, pentru expunerile publice, aula acesteia, chiria fiind acoperită din cotizaţiile membrilor. Se tipăresc programe de sală, se răspândesc afişe. În ultimul trimestru al lui 1932 <span class="CharOverride-2">C. </span>exploda în arena publică. Emulând cu ilustrele „prelecţiuni” ale Junimii maioresciene sau cu gruparea Poesis, activă la începutul anilor ’20 în jurul „Ideii europene” a lui C. Rădulescu-Motru, dar inspirat şi de „procesele literare” („judecata” cu public a unor eroi literari sau teme-problemă), la modă în acei ani, <span class="CharOverride-2">C. </span>a lansat un format de conferinţă provocator: simpozionul, cu expuneri în contradicţie şi complementare; Petru Comarnescu îşi revendică această concepţie (la fel alegerea termenului <span class="CharOverride-1">symposion, </span>„în cinstea lui Plato”, şi numele asociaţiei). Modalitatea devine suspectă într-un mediu social ce se radicalizează politic. Fără longevitate în atare condiţii, tânăra asociaţie e îndeobşte apreciată ca „ultima tribună liberă” dinaintea scindării ireconciliabile a vieţii publice româneşti. Anecdotica legată de simpozioanele de la Fundaţie relevă cu precădere carenţele de mentalitate ale publicului, ale presei şi oficialităţilor. Turbulenţă şi fanatisme la unii, măsuri de forţă şi cenzură la ceilalţi. De două ori pe săptămână, lunea şi joia sau miercurea şi sâmbăta, la orele 21, în aula Fundaţiei, vorbitori foarte diferiţi ca formaţie şi orientare prezintă tezele pro şi contra unui subiect, cu recurs la discipline diverse: filosofie, sociologie, economie, critică literară. Foarte apreciate erau spontaneitatea, controversa vie. În ultimul trimestru din 1932 s-au desfăşurat în paralel două cicluri de dezbateri şi prelegeri. Primul, <span class="CharOverride-1">Idoli</span> – realizat în formula simpozion –, a constituit debutul propriu-zis, în 13 octombrie 1932 şi, prin succesul instantaneu, l-a pus oarecum în umbră pe celălalt, <span class="CharOverride-1">Cultura românească actuală</span>, care propunea conferinţe cu audiţii, fragmente teatrale, recitaluri de dans şi poezie, lecturi ilustrative pentru tema zilei. În numele înţelegerii între generaţii, seria simpozion era prezidată de seniori de prestigiu din lumea culturală: Ion Petrovici, C. Rădulescu-Motru, Dimitrie Gusti, Mihai Ralea, Simion Mehedinţi, Ion Marin Sadoveanu, Mihail Manoilescu, Paul Zarifopol. Dintre „idolii” lansaţi în dezbatere, patru – Lenin, Freud, Chaplin, Gide – au produs chiar din primele săptămâni convulsii şi represalii poliţieneşti. Tema <span class="CharOverride-1">Lenin</span> a fost prezidată de C. Rădulescu-Motru; s-a expus iniţial teza leninistă (Mircea Vulcănescu), apoi critica ei de pe poziţiile burgheză (Petru Viforeanu), social-democrată (H.H. Stahl) şi ţărănistă (Constantin Enescu), iar Mihail Polihroniade a prezentat tactica politică a lui Lenin. Fuseseră invitaţi special, din afara grupului, şi doi marxişti, Belu Zilber şi Lucreţiu Pătrăşcanu, care au intervenit în dezbatere, iar drept urmare în sală au alternat aclamaţiile comuniştilor cu protestele naţionaliştilor, până când Polihroniade a citat lozinca leninistă după care statul burghez e un cadavru care va fi răsturnat dintr-o lovitură, şi atunci adepţii revoluţiilor de dreapta şi de stânga au ovaţionat la unison. Bănuiala de propagandă comunistă a alarmat „la proporţii homerice” Siguranţa, Poliţia, Parchetul, Ministerul de Interne. Studenţimea de dreapta (Uniunea Naţională a Studenţilor Creştini) a protestat în presă, cerând autorităţilor să interzică acţiunile grupului, taxat cu un calambur infamant – „cretinion”, care provoacă din partea lui Mircea Eliade o caustic-patetică replică în „Cuvântul”. Inspectorul general al Prefecturii îi notifică verbal lui Petru Comarnescu: „Nu vom uita niciodată că d-ta ai adunat pe comuniştii din Bucureşti în faţa Palatului Regal”; o gazetă a vremii constata că în acea seară Fundaţia „a cunoscut două ceasuri de patimă socială”. S-au luat măsuri de supraveghere şi de intervenţie. Simpozionul a fost totuşi repetat şi apoi susţinut în turneu prin ţară. Publicul şi conferenţiarii vor pătrunde cu greu în aulă, escortaţi de sergenţi prin mulţimea doritorilor de bilete şi a contestatarilor cuzişti sau legionari vociferanţi, în dispută cu jandarmii. După agitaţia astfel provocată, subiectul <span class="CharOverride-1">Freud</span>, prezidat de Ion Petrovici, a fost boicotat prin dezinformare: la sosire, poliţiştii anunţau publicul că simpozionul s-a amânat; organizatorii răzbat la Ministerul de Interne din vecinătatea Fundaţiei, pertractează cu un director de cabinet şi, decalată cu o jumătate de oră, şedinţa începe aproape fără asistenţă; este reprogramată. Au vorbit despre Freud neurologi şi psihiatri notorii, dar şi H.H. Stahl (<span class="CharOverride-1">Sociologia freudiană</span>), Mircea Vulcănescu (<span class="CharOverride-1">Psihologia maselor şi freudismul</span>), Alex. Mironescu (<span class="CharOverride-1">Originea literară a ideilor freudiene în naturalism şi simbolism</span>), Ion I. Cantacuzino (<span class="CharOverride-1">Perspectiva integratoare a freudismului</span>); s-a remarcat Mircea Eliade, care a interpretat doctrina lui Freud prin monismul veterotestamentar; cucerit, Emil Cioran a revenit să-l asculte la una din cele trei reluări. Vorbind despre Chaplin, pentru Eliade memorabil a rămas Mihail Sebastian, care, în replică la apostrofele studenţilor antisemiţi din sală, a declarat că renunţă a vorbi despre artistul Charlot, pentru a se referi „ca evreu la un alt evreu” şi a raportat cu strălucire singurătatea personajelor lui Chaplin la complexul ghetoului, stârnind ropote de aplauze; atunci grupul trăieşte pentru prima oară sentimentul de triumf al „spiritului criterionist”, pentru care miza nu era vehicularea informaţiei, ci „trezirea auditorilor, confruntarea lor cu ideile şi, în cele din urmă, modificarea modului lor de a fi în lume”. La simpozionul <span class="CharOverride-1">Gide</span>, prezidat de Mihai Ralea, ziarele îi anunţaseră ca vorbitori pe Şerban Cioculescu, Pompiliu Constantinescu, Emil Gulian, Alexandru Vianu, Mircea Vulcănescu, Mihail Sebastian, I.I. Cantacuzino. După o instigare din ziarul „Calendarul” al lui Nichifor Crainic, unde se asocia „Gide” cu „jidan” şi se denunţa recenta vizită a scriitorului în URSS, manifestanţi legionari conduşi de Mihail Stelescu forţează intrarea şi produc o busculadă; Comarnescu e pălmuit, sala e „încărcată de electricitate”, dezbaterea nu poate continua. De atunci, precizează diaristul Comarnescu, „la simpozioane nu mai veneau decât oameni curajoşi”. Astfel, următoarele şedinţe, despre Mussolini, Bergson, Proust, Gandhi, Valéry au fost mai liniştite, dar cu asistenţă rarefiată, încasările scăzând şi pierderile suportându-le asociaţii. Pe Mussolini l-au prezentat Mihail Polihroniade (<span class="CharOverride-1">De la om la idol</span>), H.H. Stahl (<span class="CharOverride-1">De la idol la om</span>), Al. Christian Tell (<span class="CharOverride-1">Creatorul</span>),<span class="CharOverride-1"> </span>Constantin Enescu (<span class="CharOverride-1">Distrugătorul</span>), Richard Hillard (<span class="CharOverride-1">Antidemocratul</span>), Mihail Manoilescu (<span class="CharOverride-1">Concluzii</span>). La tema <span class="CharOverride-1">Bergson</span> a prezidat C. Rădulescu-Motru, iar vorbitori au fost Comarnescu (despre om şi filosof), N. Bagdasar (despre intuiţie), Constantin Floru (despre devenire), Emil Cioran (despre Bergson şi filosofia vieţii), Dan Botta (Bergson şi arta), I. Brucăr (metafizica, religia şi arta la Bergson). Subiectul <span class="CharOverride-1">Proust</span> a fost prezidat de Mihai Ralea şi susţinut de Mihail Sebastian (omul şi opera), Anton Holban (suferinţele lui Swann), Eugen Ionescu (umorul lui Proust), Petru Comarnescu (snobismul lui Proust). Despre Valéry au vorbit Comarnescu, Emil Gulian, Mihail Sebastian şi Andrei Tudor. La ultimul simpozion din seria <span class="CharOverride-1">Idoli</span>, consacrat lui Gandhi, a vorbit cu mare efect Mircea Eliade. Începând din 15 octombrie şi până în 18 decembrie, la Sala Dalles se ţin conferinţele-spectacol din ciclul dedicat culturii române contemporane; cea dintâi, susţinută de Paul Sterian, se ocupă de poezie; despre roman vorbesc Mihail Sebastian şi Mircea Vulcănescu; consecvent principiului de reaşezare a valorilor, primul (relatează Mircea Eliade) „a executat cu mult brio pe Cezar Petrescu şi a fost extrem de dur cu Ionel Teodoreanu, cei mai populari romancieri ai zilei, rezervându-şi toate laudele pentru Hortensia Papadat-Bengescu, Camil Petrescu şi Mateiu I. Caragiale. Dar Mircea Vulcănescu a arătat în ce sens romanele lui Cezar Petrescu se integrează într-o tradiţie literară românească şi, ca atare, sunt semnificative, chiar dacă artisticeşte nu sunt valabile”; au mai conferenţiat Haig Acterian despre teatru, Alexandru Vianu despre critică şi eseu, Haig Acterian, Mircea Eliade şi Petru Comarnescu dând lectură ilustrărilor, Petru Comarnescu despre plastică, C. Brăiloiu despre muzică, I. Brucăr despre filosofie, I.I. Cantacuzino despre curente de idei, Mircea Grigorescu despre ziaristică. Au citit actriţele Marieta Sadova, Marietta Rareş, Lili Popovici, Sorana Ţopa. Combătuţi deopotrivă în presa radicală de stânga şi de dreapta, dar şicanaţi şi de gazetele democratice (precum „Facla”, unde Oscar Lemnaru scrie despre „farsa” de la <span class="CharOverride-2">C.</span>, tot el denunţând, în 1944, „obscurantismul” de acolo), criterioniştii devin indezirabili pentru autorităţi; e găsit un pretext pentru a-i marginaliza şi, în cele din urmă, pentru a-i interzice. În februarie 1933, din cauza grevei ceferiştilor de la Griviţa, crezută preludiul unei revoluţii bolşevice, în ţară a fost instituită starea de asediu. Întrunirile publice sunt interzise, inclusiv conferinţele de la Fundaţie (seria <span class="CharOverride-1">Tendinţe</span>, anunţată în program). S-a îngăduit totuşi a se da curs cvasiconfidenţial unor reuniuni în sediul Academiei Comerciale, dar numai după ce delegaţii grupului îl asigură pe ministrul de Interne, Ion Mihalache (alarmat de rapoartele poliţiei), că nu participă „nici fascişti, nici comunişti, ci intelectuali”. Ciclul <span class="CharOverride-1">Tendinţe</span> se va desfăşura, între 8 februarie şi 4 mai 1933, începând cu tema <span class="CharOverride-1">Orientări spirituale ale tinerei generaţii</span>, prezidată de Simion Mehedinţi, la care, în formaţie de elită, vorbesc Mircea Eliade, Petru Comarnescu, Emil Cioran, Paul Sterian şi Mircea Vulcănescu. Printre subiecte, următoarele: <span class="CharOverride-1">Orientări politice ale generaţiei tinere</span>, <span class="CharOverride-1">Pace sau război</span>, <span class="CharOverride-1">Între individualism şi economie dirijată</span>. Şerban Cioculescu, Mircea Eliade, Mihail Sebastian, Petru Manoliu, Arşavir Acterian şi Eugen Ionescu susţin tema <span class="CharOverride-1">Literatură-confesie şi literatură subiectivă</span>. Din toamna lui 1933 prelegerile revin la Fundaţie (unde Petru Comarnescu este acum secretarul general al Secţiei de conferinţe) şi, începând din 30 septembrie e programat ciclul <span class="CharOverride-1">Marile momente ale muzicii</span>, cu participarea unor muzicieni şi muzicologi (Dimitrie Cuclin, George Breazul); la prima temă, <span class="CharOverride-1">Olimpicii</span>, se vorbeşte despre Bach, Mozart şi Beethoven; la subiectul <span class="CharOverride-1">Jazz</span> expune Petru Comarnescu (Elly Roman exemplifică), despre ctitorii muzicii vorbeşte I.D. Petrescu; pentru <span class="CharOverride-1">Magia şi originile muzicii</span> Mircea Eliade apelează la tineri muzicieni, care, în premieră românească, transpun pe instrumente autohtone sau execută coral melos african, asiatic, oceanian, pus în relaţie cu mitologiile arhaice. Concomitent, Comarnescu organizase, începând din 19 octombrie, încă un ciclu, de opt simpozioane, <span class="CharOverride-1">Tendinţe 1933</span>, cu teme enunţate frecvent sub formă interogativă; s-a deschis cu <span class="CharOverride-1">Soluţiile crizei </span>[<span class="CharOverride-1">economice</span>]; au mai urmat <span class="CharOverride-1">Autarhie?</span>, <span class="CharOverride-1">Sensul vieţii în literatura contemporană</span>, <span class="CharOverride-1">Dictatură?</span>, <span class="CharOverride-1">Neoclasicism? – </span>aici a prezidat Tudor Vianu, iar despre diferitele manifestări neoclasice au vorbit Mircea Vulcănescu (<span class="CharOverride-1">Jean Cocteau şi zădărniciile virtuozităţii</span>), Dan Botta (<span class="CharOverride-1">Vasile Pârvan</span>), Paul Sterian (<span class="CharOverride-1">Picasso</span>), Horia Teodoru (<span class="CharOverride-1">Le Corbusier</span>), Petru Manoliu (<span class="CharOverride-1">Valéry</span>). Dezbaterea <span class="CharOverride-1">Război? </span>a prezidat-o Grigore Gafencu. S-a mai vorbit la subiectele <span class="CharOverride-1">Germania şi echilibrul european</span>, <span class="CharOverride-1">Franţa şi pacea Europei</span>, <span class="CharOverride-1">Japonia, China şi Pacificul, Civilizaţie?</span>, <span class="CharOverride-1">Neoimperialismul Europei</span> (Victor Vojen, Petru Viforeanu, Mihail Polihroniade şi Constantin Enescu); la tema <span class="CharOverride-1">Rasa?</span> Paul Costin Deleanu a „motivat” rasismul, combătut de Petru Comarnescu (7 decembrie). A fost ultimul simpozion al grupării <span class="CharOverride-2">C.</span> Scena politică devenise tensionată. La 9 decembrie Guvernul I.G. Duca scosese Garda de Fier în afara legii. Toată lumea era conştientă că „nu va mai fi posibil să se confrunte, în acelaşi loc şi în acelaşi timp, [dreapta] cu stânga, dogmatismul cu spiritul critic, idealismul cu materialismul”. În 29 decembrie 1933 prim-ministrul liberal I.G. Duca e asasinat de un comando legionar, şi anul 1934 găseşte gruparea în plină degringoladă. E din nou stare de asediu. Mihail Polihroniade şi Al. Cristian Tell sunt arestaţi (mai târziu, după asasinarea, în 1937, a celuilalt prim-ministru, Armand Călinescu, vor fi arestaţi iar şi executaţi); ei aderaseră la Legiune, refuzând de principiu întâlnirea cu stângiştii sau cu democraţii. Practic, activitatea publică a grupării încetează. În februarie 1934, la Sala Dalles, s-a mai organizat totuşi, sub egida <span class="CharOverride-2">C.</span>, Salonul 1933 de artă plastică; printre expozanţi – Michaela Eleutheriade, Margareta Sterian, Lucia Bălăcescu, H. Catargi, Mac Constantinescu, Marcel Iancu, M.H. Maxy, P. Iorgulescu-Yor; altă expoziţie, cu relativ aceiaşi participanţi, organizată un an mai târziu, la Sala Dalles, nu va mai arbora numele <span class="CharOverride-2">C.</span>, intitulându-se a Grupului 1934. Unii foşti criterionişti vor mai conferenţia sub alt patronaj: Institutul Social Român, Uniunea Intelectuală Română, revista „Convorbiri literare”, unde Petru Comarnescu, I.I. Cantacuzino, Mircea Eliade, Richard Hillard, Constantin Noica, H.H. Stahl sunt, din ianuarie, cooptaţi în colegiul de redacţie (de unde vor demisiona peste câteva luni); în februarie ciclul de conferinţe <span class="CharOverride-1">Confruntări</span>, patronat de revistă, e conceput ca o dispută publică între „bătrâni” (Al. Tzigara-Samurcaş, Paul Zarifopol, Artur Gorovei) şi „tineri” (H.H. Stahl, I.I. Cantacuzino, Mircea Vulcănescu). O încercare – cu suflu scurt – de a resuscita <span class="CharOverride-2">C.</span> va duce la editarea revistei omonime în octombrie 1934. Publicaţia va fi însă anihilată după o campanie de presă orchestrată din umbră de autorităţi. </p>
			<p class="Heuristica___m_RPR"><span class="CharOverride-2">Repere bibliografice: </span>Ion Biberi, <span class="CharOverride-1">Lumea de mâine</span>, Bucureşti, 1945, <span class="CharOverride-1">263–264</span>; Crohmălniceanu, <span class="CharOverride-1">Literatura</span>, I, (1972),<span class="CharOverride-1">110–118</span>; <span class="CharOverride-1">Atitudini şi polemici în presa literară interbelică</span>, Bucureşti, 1984, <span class="CharOverride-1">254–393</span>; Dorina Grăsoiu, <span class="CharOverride-1">Mihail Sebastian</span> <span class="CharOverride-1">sau Ironia unui destin</span>, Bucureşti, 1986, <span class="CharOverride-1">49–52</span>; <span class="CharOverride-1">Criterion.</span> <span class="CharOverride-1">Revistă de arte, litere şi filosofie</span>, ed. anastatică, îngr. Marin Diaconu şi Zaharia Balinca, pref, Constantin Noica, Bucureşti, 1990; Mircea Eliade, <span class="CharOverride-1">Memorii</span>, I, îngr. şi pref. Mircea Handoca, Bucureşti, 1991, <span class="CharOverride-1">246–247</span>,<span class="CharOverride-1"> 251–257</span>; Liviu Antonesei, <span class="CharOverride-1">Un model de acţiune culturală: grupul</span> <span class="CharOverride-1">Criterion</span>, în <span class="CharOverride-1">Cultură şi societate</span>, îngr. Al. Zub, Bucureşti, 1991, <span class="CharOverride-1">367–396</span>; Mircea Vulcănescu, <span class="CharOverride-1">Dimensiunea</span> <span class="CharOverride-1">românească a existenţei</span>, îngr. Marin Diaconu şi Zaharia Balinca, pref. Constantin Noica, I, Bucureşti, 1992, <span class="CharOverride-1">22–25</span>,<span class="CharOverride-1"> 177–181</span>,<span class="CharOverride-1"> 277–278</span>, II, Bucureşti, 1996, <span class="CharOverride-1">41–58</span>, <span class="CharOverride-1">169–170</span>,<span class="CharOverride-1"> 182–184</span>; Z. Ornea, <span class="CharOverride-1">Anii treizeci. Extrema dreaptă</span> <span class="CharOverride-1">românească</span>, Bucureşti, 1995, <span class="CharOverride-1">149–156</span>; Marin Diaconu, <span class="CharOverride-1">Criterion. O experienţă spirituală şi un moment cultural</span>, MS, 1996, 1–2; Liviu Antonesei, <span class="CharOverride-1">Nautilus. Structuri, momente şi</span> <span class="CharOverride-1">modele în cultura interbelică</span>, Iaşi, 1998, <span class="CharOverride-1">53–135</span>; Mircea Vulcănescu, <span class="CharOverride-1">De la Nae Ionescu la Criterion</span>, îngr. Marin Diaconu, Bucureşti, 2003, <span class="CharOverride-1">160–163</span>,<span class="CharOverride-1"> 270–299</span>; George, <span class="CharOverride-1">Alte reveniri</span>, <span class="CharOverride-1">153–159</span>; Petru Comarnescu,<span class="CharOverride-1"> Pagini de jurnal</span>, I, îngr. Traian Filip, Mircea Filip şi Adrian Munţiu, pref. Dan Grigorescu, Bucureşti, 2003, <span class="CharOverride-1">42–43</span>,<span class="CharOverride-1"> 69–70</span>,<span class="CharOverride-1"> 72–77</span>,<span class="CharOverride-1"> 92–93</span>,<span class="CharOverride-1"> 96–97</span>,<span class="CharOverride-1"> 120–122</span>,<span class="CharOverride-1"> 129–132</span>,<span class="CharOverride-1"> 137–138</span>; Mac Linscott Ricketts, <span class="CharOverride-1">Rădăcinile româneşti ale lui Mircea Eliade</span>, tr. Virginia Stănescu şi Mihaela Gligor, Bucureşti, 2004, I, <span class="CharOverride-1">499–510</span>, II, <span class="CharOverride-1">33–36</span>, <span class="CharOverride-1">passim</span>; Florin Ţurcanu, <span class="CharOverride-1">Mircea Eliade, prizonierul istoriei</span>, tr. Monica Anghel şi Dragoş Dodu, pref. Zoe Petre, Bucureşti, 2005, <span class="CharOverride-1">223–263</span>, <span class="CharOverride-1">passim</span>; Iovănel, <span class="CharOverride-1">Evreul</span>, <span class="CharOverride-1">47–113</span>. &#9;<span class="Semnatura">G.O.</span></p>
			<p class="Heuristica_PRIMUL_Semnat"><span class="titlu-12">CRITERION</span>,<span class="CharOverride-2"> </span>publicaţie apărută la Bucureşti ca bilunar, între 15 octombrie 1934 şi 1 februarie 1935 (şapte numere, dintre care 3–4 şi 6–7 duble). „Revistă de arte, litere şi filosofie” de orientare umanist-spiritualistă, <span class="CharOverride-2">C. </span>este profilată pe eseistică şi comentariu critic. La primul număr, o notă discretă din josul paginii a patra declară că publicaţia „nu reprezintă Asociaţia de Arte, Litere şi Filosofie” cu acelaşi nume, dar îi întreţine spiritul: „Titlul acestei reviste se explică prin faptul că redactorii ei, toţi membri ai Asociaţiei Criterion, înţeleg să continue ideile pe terenul cărora au lucrat în sânul acesteia”. E anunţată, tot acolo, echipa căreia „responsabilitatea revistei îi aparţine”: Ion I. Cantacuzino, Petru Comarnescu, Henri H. Stahl, Alexandru Christian Tell şi Mircea Vulcănescu, „care o redactează”. Ca şi asociaţia omonimă din care a descins, <span class="CharOverride-2">C.</span>,<span class="CharOverride-2"> </span>o revistă ambiţioasă şi consistentă, deşi efemeră, a reprezentat un caz mediatic şi a rămas în istoria spiritului public românesc sub o rumoare de aprecieri contradictorii, pornite chiar din stricta contemporaneitate. După 1944 a suportat câteva decenii de tabu total, apoi a fost evocată echivoc, în fond (cripto)reprobator, pentru orientarea precumpănitor de dreapta a unora dintre redactorii ei; în 1990 s-a tipărit „colecţia completă în ediţie anastatică” şi revista a început a fi des invocată, de astă dată (cripto)apologetic, fără a fi beneficiat de un studiu temeinic şi imparţial. Definirea situării umaniste a spiritualismului pe care-l cultiva n-a fost proclamată manifest de redacţie, care a pledat numai la modul general pentru reabilitarea noţiunii de spiritualitate, bruiată de accepţii divergente. Astăzi însă, argumentată, precizarea se impune, pentru a detensiona un contencios ideologic persistent, generat de excesele naţionaliste, ortodoxiste sau mistice ale spiritualismului. Astfel, poziţia neoumanistă e semnalată începând chiar cu articolul inaugural, aparţinând lui Petru Comarnescu, dar ea reiese la fel de limpede din eseul <span class="CharOverride-1">Spiritualitate</span> al lui Mircea Vulcănescu (2/1934), unul dintre cele mai dense texte de referinţă asupra tinerei generaţii dintre cele două războaie mondiale. Enumerând principalele trei înţelesuri ale spiritualităţii – „viaţă interioară”, „cultură”, „viaţă duhovnicească” – şi schiţând un istoric al manifestării lor în cultura română, Vulcănescu disocia în sfera înţelesului „cultură” patru varietăţi principale, de la marxism (privilegiind spiritualitatea de clasă) şi naţionalism (exaltând etnicul) la spiritualismul centrat pe absolut; între ele enumeră şi „umanismul neoclasic, care pune accentul pe om în genere”, iar ca exponenţi numeşte – în acel moment – mai mulţi redactori şi semnatari în revistă: Dan Botta, Ion I. Cantacuzino, Petru Comarnescu, Constantin Noica (alături de Tudor Vianu, Camil Petrescu, Mihail Sebastian sau Şerban Cioculescu). O lectură degajată de prejudecăţi constată, de altfel, grija ca publicaţia să se prezinte nedependentă ideologic, deschisă pluralismului de păreri, ambiţionând o „sinteză nouă şi exemplară”. În deschiderea primului număr este aşezat, dobândind implicit conotaţie programatică, editorialul lui Petru Comarnescu, <span class="CharOverride-1">Dezacordul dintre adevărurile spirituale şi fenomenele prezentului</span>, o profesiune de credinţă patetic antitotalitară şi umanist universalistă. Descriind psihologia socială tulbure şi profund manipulată de mituri a momentului, el deplânge conflictul, de o „tristă grandoare” pentru intelectualul responsabil, dintre idealitatea adevărurilor universale ale umanismului şi forţele obscure active în lumea contemporană. Sub axioma că numai „criteriile şi idealurile spiritului” girează un rost „înalt şi vrednic al vieţii”, Comarnescu expune drama intelectualului devotat eticii şi adevărului: „Pentru milioanele de oameni ai miturilor şi fervorilor naturale, «telurice», cum spune Keyserling, intelectualii intransigenţi apar un fel de oportunişti sau negativişti dăunători şi primejdioşi. Oportunişti când, sub veghea unicului criteriu al binelui etern şi universal, ei despart elementele valoroase de cele nevrednice sau absurde din ansamblul unei mişcări puse în lucru. Negativişti, când ei subliniază mai cu seamă latura nedemnă, neştiinţifică, neomenoasă a mişcării. De aici provine situaţia tragică şi aproape futilă a cugetătorului voitor de bine în lume”. Afirmând imperativul etic al rostirii adevărului, eseul respinge deopotrivă, ca arme ale impunerii lui, agresivitatea, dogmatismul şi „zeflemeaua negativă de care întreaga lume s-a săturat”. De la dimensiuni şi aspect grafic la organizarea conţinutului, <span class="CharOverride-2">C. </span>întreţine mereu jocul de mesaje, stimulând o receptare ageră. Construită complex, chiar sofisticat (prin contribuţia decisivă a lui Mircea Vulcănescu), revista ţine să amintească, sugerând afinitatea şi succesoratul, „Ideea europeană” a lui C. Rădulescu-Motru, astfel încât adoptă un macroformat apropiat. Pe pagina întâi, centrat impunător, e aşezat editorialul, iar în dreapta jos, la încheierea lecturii lui, ochiul zăboveşte pe unica imagine foto inclusă în număr, reproducere a câte unei opere plastice – o mască mortuară din Nereju, un desen de Rafael cu chipul lui Aristotel, altul de Brâncuşi, „exponent cu prestigiu universal” al unei „sinteze” româneşti, o sculptură de Michelangelo, o gravură de Goya, fiecare comentată în filele următoare de H.H. Stahl, Mircea Vulcănescu, Petru Comarnescu, Dan Botta, I.I. Cantacuzino. Din pagina a doua se deschide suita rubricilor (frecvent şi cu statut de titlu al textului succesiv), gândită ca un arpegiu cu variaţiuni; tema de bază o expune primul număr: „o problemă”, „o carte”, „o idee”, „un om”, ,,trei poziții” (puncte de vedere), formulă modulată şi îmbogăţită ulterior: „o carte”, „un om”, „o gravură”, „...şi câteva puncte de vedere” sau: „două probleme”, „o statuie”, „o idee”, „un sistem”, „...şi câteva puncte de vedere”. Dintre editoriale se remarcă <span class="CharOverride-1">Prilej de îndoială. La o răscruce de drumuri: spre o ţărănie, o mitocănie şi un stil „naţional”</span>, semnat de H.H. Stahl (2/1934), preocupat de dilema conştiinţei intelectuale „în lupta de moarte care începe” între civilizaţia urbană şi cea sătească; în <span class="CharOverride-1">Situaţia intelectualilor români</span> (5/1935) Anton Golopenţia contrazice de la dreapta afirmaţiile lui Petru Comarnescu despre conflictul tragic dintre intelectuali şi contemporaneitate, susţinând, prin comparaţie cu Germania şi URSS, că în România, unde vocaţia activă a elitelor are încă mult de înfăptuit, e prematur a invoca o atare condiţie-limită, lăsându-ne „copleşiţi de complicaţii străine”; în <span class="CharOverride-1">Reabilitarea spiritualităţii</span> (6–7/1935) Mircea Eliade elogiază tinereţea de spirit a profesorului C. Rădulescu-Motru, al cărui articol cu acelaşi titlu din „Revista Fundaţiilor Regale” îl comentează. Rubrica „O carte”, prezentă numai în două numere, conţine cronici ale lui I.I. Cantacuzino la romanul lui Mihail Sebastian <span class="CharOverride-1">De două mii de ani</span> şi la eseul <span class="CharOverride-1">Nu</span> al lui Eugen Ionescu. Rubrica-dicţionar „o idee”, vedetă favorită a revistei, combate, potrivit chapeau-ului introductiv, „confuzia” şi „echivocurile” terminologice care nasc pretinse dezbateri de idei, în fond sterile „certuri de cuvinte”. Râvnind să pună în evidenţă „valoarea de circulaţie” a termenilor şi astfel să contribuie la „fixarea fizionomiei spirituale a epocei”, rubrica se recomandă şi ca o continuare, „într-o formă mai succintă”, a activităţii simpozioanelor Asociaţiei Criterion. Dintre cele cinci „idei” pe larg explicitate în „dicţionar”, <span class="CharOverride-1">Experienţă</span> (Petru Comarnescu), <span class="CharOverride-1">Spiritualitate</span> şi <span class="CharOverride-1">Generaţie</span> (Mircea Vulcănescu), <span class="CharOverride-1">Problematică</span> (C. Noica), <span class="CharOverride-1">Satul</span> (H.H. Stahl), primele trei sunt texte indispensabile corectei înţelegeri a orientărilor tinerei elite intelectuale din deceniile al treilea şi al patrulea din secolul trecut. Alte eseuri demne de remarcat sunt <span class="CharOverride-1">Tirania formelor-capcană</span> (Petru Comarnescu), <span class="CharOverride-1">În jurul filosofiei lui Blaga</span> (Mircea Vulcănescu), <span class="CharOverride-1">Moartea omului de mâine</span> (C. Noica), <span class="CharOverride-1">De ce sunt intelectualii laşi?</span> (Mircea Eliade), <span class="CharOverride-1">Viaţa omului de azi</span> (Al. Christian Tell). Singurii colaboratori din afara redacţiei sunt Dan Botta, Octav Şuluţiu (cu amplul text <span class="CharOverride-1">Limba românească în Ardeal</span>) şi Anton Golopenţia. Rubrica de final, de fapt genericul ultimei file din revistă, „...şi câteva puncte de vedere”, reuneşte note de atitudine şi microrecenzii la cărţi sau reviste. Dintre acestea, una foarte elogioasă, semnată de Petru Comarnescu, şi care se va dovedi nefastă, recomandă ca model de publicaţie culturală programul de sală al unui spectacol de balet montat la Opera Română de balerinul Gabriel Negri, pe muzica lui Debussy. O campanie de presă trivială, cu resorturi obscure, împotriva spectacolului, acuzat de erotism invertit, atrage într-un scandal, rămas faimos, şi numele principalilor „criterionişti”, nu doar colaboratori la caietul de sală, dar şi propagatori prin revistă ai „imoralităţii”. Mircea Vulcănescu şi Al. Christian Tell au altercaţii contondente cu agresorii. Ziarele „Credinţa” şi „Naţionalul nou”, în care colegi de generaţie ca Zaharia Stancu, Petru Manoliu şi Sandu Tudor, anonim sau sub semnătură, ponegreau ireparabil reputaţii în plină glorie, îşi înzecesc tirajele. Procesul de calomnie câştigat n-a anulat compromiterea gravă şi nici năruirea moralului echipei de la <span class="CharOverride-2">C.</span> Revista încetează să apară, având de aşteptat multe decenii pentru o lectură nealterată de idiosincrasii şi conjuncturi ostile. &#9;<span class="Semnatura">G.O.</span></p>
			<p class="Heuristica_PRIMUL_Semnat"><span class="titlu-12">CRITERION</span>, revistă care apare la Bucureşti începând din martie 1990, editată de Asociaţia „Noul Criterion” și prezentată ca serie nouă a publicației cu acelaşi titlu din anii 1934–1935. Din cele patru numere ultimele două sunt nedatate. Din redacție fac parte Liviu Antonesei, Sever Avram, Virgil Mihaiu, Mircea Handoca, Gabriel Stănescu (redactor-şef), Dan Stoica, Radu R. Şerban, Doina Uricariu. Editorialul inaugural se intitulează <span class="CharOverride-1">Decomunizarea spiritului prin cultură</span>. Sunt publicate câteva intervenții recente ale vechilor criterioniști (câteva însemnări ale lui Emil Cioran, datate „Paris, 23 februarie 1990”; în numărul 3 un interviu cu Eugen Ionescu, în care există câteva mențiuni despre <span class="CharOverride-1">Cântăreața cheală</span> și o pledoarie pentru neimplicarea scriitorilor în politică) sau texte inedite ale altora (mai multe articole ale lui Noica din anii 1940 – <span class="CharOverride-1">Precupeții duhului</span>,<span class="CharOverride-1"> Ce este umanismul</span>, <span class="CharOverride-1">Portrete ale filosofilor clasici</span>). Sunt reproduse de asemenea texte mai vechi ale criterioniștilor și nu numai, dedicate în special lui Nae Ionescu. Câteva fragmente din jurnalul încă inedit al lui Mihail Sebastian au fost publicate în numărul 4 de Mircea Handoca, împreună cu unele pasaje din corespondența editorului cu fratele scriitorului, Andrei (Beno) Sebastian, referitoare la relația cu Nae Ionescu.&#9;<span class="Semnatura">I.H.</span><span class="Semnatura">, O.S.</span></p>
			<p class="Heuristica_PRIMUL_Semnat"><span class="titlu-12">CRITICA</span>, publicaţie apărută la Bucureşti, săptămânal, între 7 februarie şi 14 iulie 1935, cu subtitlul „Artă. Literatură. Filosofie. Sociologie”; odată cu numărul 5 îşi schimbă titlul în „Critica actualităţii”. Director (şi desenator): Gheorghe Sabin. Redacţia îşi prezintă limpede concepţia editorială într-un sumar articol de direcţie, care împrumută chiar denumirea revistei: „Veacul al XX-lea pune în faţa omenirii probleme şi mai uriaşe ca cel trecut. În mijlocul stagnării generale trebuie desprins binele de rău, progresul de regres. A critica nu poate aduce decât bine. A urma tradiţia neobositei critici a gânditorului veacului trecut, desigur în spiritul vremurilor ce le trăim, nu poate aduce decât folos. De aici titlul şi linia de orientare a revistei noastre”. <span class="CharOverride-2">C.</span> dezbate unele probleme politice, economice şi sociale ale vremii. În articolul <span class="CharOverride-1">Anul literar 1934</span>, subsumat rubricii „Discuţii libere”, Eugen Ionescu susține că „lipsa spiritului critic în literatura română a dus la imposibilitatea afirmării unor creatori de talent, critica literară dezbătând îndeobşte rolul social al culturii, participarea intelectualilor la democratizarea vieţii”. Exagerând valoarea lui Ion Minulescu, Al. T. Stamatiad şi F. Aderca, pe care îi compară cu Paul Valéry, Charles Baudelaire şi Julien Benda, Eugen Ionescu nu-i menţionează, în schimb, pe Mihail Sadoveanu, Octavian Goga, Lucian Blaga şi Liviu Rebreanu. Meritul revistei constă în atitudinea antifascistă fermă, în militantismul pentru democraţie şi libertate. Astfel, în articolele <span class="CharOverride-1">Doi ani de la incendierea Reichstagului </span>şi <span class="CharOverride-1">Viesparul războiului: Berlinul</span>, se atrage atenţia opiniei publice asupra pregătirilor de război ale Germaniei hitleriste. Volume de Romain Rolland, André Malraux, André Gide, Mihail Şolohov şi Maxim Gorki sunt prezentate în note succinte, urmate de scurte fragmente ilustrative transpuse în româneşte. Cronica cinematografică urmăreşte din unghi analitic premierele săptămânale, mesajul social şi rolul educativ al filmelor prezentate publicului românesc.  &#9;<span class="Semnatura">I.H.</span></p>
			<p class="Heuristica-PRIMUL"><span class="titlu-12">CRITICĂ LITERARĂ</span><span class="CharOverride-2">. </span>Tip de discurs axat pe interpretarea, contextualizarea și evaluarea literaturii ca practică socioculturală specifică, <span class="CharOverride-2">c.l.</span> se identifică, în funcție de tradițiile diverselor spații culturale, fie cu o activitate preponderent foiletonistică, fie cu studiul de factură academică, fie cu ambele. În cultura română conceptul a oscilat mereu între o accepțiune restrânsă – <span class="CharOverride-2">c.l.</span> ca discurs publicistic găzduit de revistele de larg consum și opus astfel contribuțiilor specializate ale „erudiților” și „exegeților” – și o accepțiune largă – <span class="CharOverride-2">c.l.</span> ca totalitate a formelor de comentariu consacrat literaturii, indiferent de modul de manifestare; în acest sens, ar exista, potrivit formulei lui Mircea Martin, o „singură critică”. Pe de altă parte, <span class="CharOverride-2">c.l. </span>ca formă de comentariu punctual și, de cele mai multe ori, sincronic al operelor literare a fost disociată atât de istoria literară (ca abordare diacronică și contextualizantă a fenomenului literar), cât și de teoria literară (ca formă de reflecție vizând nu operele literare, ci proprietățile generice ale literaturii), deși numeroși cercetători români și străini – în România mai ales G. Călinescu – au atras atenția asupra faptului că perspectiva critică nu se poate debarasa nici de fundamentarea teoretică, nici de contextualizarea istorică. Dincolo de aceste determinări, <span class="CharOverride-2">c.l.</span> pare să se individualizeze în cultura română printr-o serie de trăsături specifice, precum emergența sa relativ târzie (nu doar în raport cu Occidentul, unde apare încă de la sfârșitul secolului al XVIII-lea, ci și în raport cu majoritatea culturilor literare est-europene, unde se manifestă deja în prima jumătate a secolului al XIX-lea), preferința pentru <span class="CharOverride-2">c.l.</span> de tip foiletonistic și intuitiv în detrimentul discursului de factură formalist-academizantă sau caracterul militant al <span class="CharOverride-2">c.l.</span> românești, care în decursul evoluției sale s-a manifestat fie ca auxiliar al anumitor ideologii naționale, sociale și/sau morale, fie ca antidot împotriva aservirii literaturii de către asemenea ideologii. Istoria <span class="CharOverride-2">c.l.</span> românești a făcut obiectul mai multor periodizări, care s-au bazat pe criterii variate, precum apariția și evoluția diverselor „specii” critice (cronica, eseul, monografia ș.a.), afinitățile criticilor pentru diverse curente literare pe care le-au promovat (sămănătorism, poporanism, modernism, postmodernism etc.), situarea în raport cu anumite „modele” (Titu Maiorescu, E. Lovinescu, G. Călinescu ș.a.) sau „probleme” critice (principiul „autonomiei esteticului”, conceperea <span class="CharOverride-2">c.l.</span> ca o formă de știință sau de artă etc.). Carența de ansamblu a acestor sistematizări rămâne faptul că sunt relevante doar pentru anumite epoci din istoria altfel destul de eterogenă a <span class="CharOverride-2">c.l.</span> în România. De aceea, poate că e preferabilă o delimitare mai eclectică, dar care să țină cont de specificul fiecărei perioade literare. În acest sens, s-ar putea distinge, prin cumularea mai multor criterii, șapte faze ale <span class="CharOverride-2">c.l.</span> românești, fiecare acoperind cu aproximație un interval de două–trei decenii: 1830–1867, 1867–1895, 1895–1918, 1918–1948, 1948–1965, 1965–1989, după 1989.</p>
			<p class="Heuristica-BASE">Prima vârstă a <span class="CharOverride-2">c.l.</span> în România s-ar întinde „de la începuturi” până la înființarea societății Junimea. Începuturile disciplinei sunt greu de fixat, întrucât reflecții disparate asupra literaturii se întâlnesc în două opere majore ale literaturii române din perioada premodernă: <span class="CharOverride-1">Istoria ieroglifică</span> a lui Dimitrie Cantemir, în 1705, și <span class="CharOverride-1">Țiganiada</span> lui Ion Budai-Deleanu, în 1812. Totuși, asemenea prefigurări par să țină mai degrabă de o preistorie a <span class="CharOverride-2">c.l.</span> românești, dat fiind că înainte de Junimea critica nu este fundamentată ca practică socioculturală specifică. Nu există nici critici specializați ca atare (rolul acestora este suplinit cu intermitență de scriitorii-poligrafi ai vremii), nici lucrări de <span class="CharOverride-2">c.l.</span> propriu-zisă, deși considerații critice se întâlnesc în opere literare, în paratextele care le acompaniază, în traduceri și prelucrări ale unor tratate sau ale unor fragmente de estetică, poetică și retorică sau în articole ocazionale privind fenomenul cultural în ansamblul său. Lipsește, îndeosebi, o reflecție sistematică referitoare la statutul, misiunea și obiectivele <span class="CharOverride-2">c.l.</span>, iar critica „aplicată”, atâta câtă e, se împarte de obicei între encomion și pamflet. O anume specializare se întrevede după 1830, când intensificarea producției literare naționale în raport cu aceea tradusă și apariția primelor publicații sau pagini de revistă dedicate fenomenului artistic reclamă necesitatea spiritului critic ca instrument de triere a valorii autentice de simpla maculatură. Pro&#173;blemele dezbătute în epocă se rezumă însă la clarificarea unor noțiuni elementare sau la discuții în jurul oportunității sau inoportunității <span class="CharOverride-2">c.l. </span>Astfel, în 1831, Ion Heliade-Rădulescu publică <span class="CharOverride-1">Regulile sau Gramatica poeziei</span>, în care clasifică genurile literare (poezia epică, dramatică, didactică, descriptivă, lirică ș.a.m.d.) și încearcă să lămurească termeni precum „duh”, „geniu”, gust” și „talent”. Peste doar câțiva ani, același autor precizează: „critica literară nu își are locul acum”, întrucât ea „nu samănă judecată, ci zavistie” (<span class="CharOverride-1">Asupra traducției lui Omer</span>, 1837), dar, odată cu trecerea timpului, el pare să se convingă de utilitatea acestei practici, pentru care va încerca să-și stabilească chiar un „cod” de paisprezece reguli (<span class="CharOverride-1">Critica</span>, 1847). O afirmare hotărâtă a necesității spiritului critic se întâlnește în <span class="CharOverride-1">Introducție</span> la „Dacia literară” a lui Mihail Kogălniceanu (1840), care fixează o normă de bază a discursului critic: „vom critica cartea, iar nu persoana”. Chiar dacă acest program nu a apucat să fie transpus în practică, el e simptomatic pentru un anumit orizont de așteptare, confirmat și de imperativul lui Alecu Russo: „Critica [...] e o faptă română astăzi și de nevoie” (<span class="CharOverride-1">Cugetări</span>, 1855). După 1860 reflecțiile asupra <span class="CharOverride-2">c.l.</span> tind să se concentreze și asupra unor probleme punctuale, precum frumosul artistic, caracterul național sau „cosmopolit” al literaturii, după cum o arată scrierile lui Nicolae Filimon, A.I. Odobescu și B.P. Hasdeu. Mai mult, odată cu Radu Ionescu, autor al articolelor <span class="CharOverride-1">Principiile criticii</span> (1861) și <span class="CharOverride-1">Critica literară</span> (1862), se înregistrează prima încercare de fundamentare teoretică, pe baze hegeliene, a <span class="CharOverride-2">c.l.</span> în România, din păcate neînsoțită de o activitate analitică comparabilă cu demersul teoretic. <span class="CharOverride-2">C.l. </span>românească<span class="CharOverride-2"> </span>intră într-o nouă etapă odată cu înființarea societății Junimea și cu apariția revistei „Convorbiri literare”. Decisivă în acest sens este activitatea lui Titu Maiorescu, care, prin <span class="CharOverride-1">O cercetare critică asupra poeziei române de la 1867</span>, poate fi considerat fondatorul <span class="CharOverride-2">c.l.</span> în România. Meritele lui sunt multiple. În primul rând, sub influența esteticii idealiste germane (Kant, Hegel, Schopenhauer ș.a.), Maiorescu a legitimat teoretic <span class="CharOverride-2">c.l.</span> ca practică discursivă autonomă, care se delimitează de alte forme de discurs (științific, moral, politic etc.) prin faptul că operează într-o sferă a valorilor (cea estetică) distinctă și necondiționată de celelalte (cea cognitivă sau cea etică); e vorba, cu alte cuvinte, despre statuarea principiului autonomiei esteticului, care va constitui un punct de reper (călăuzitor sau antagonic) pentru toată critica românească. În al doilea rând, Maiorescu a evidențiat relevanța socioculturală a <span class="CharOverride-2">c.l.</span>, proiectând-o ca parte integrantă a unei critici generale menite să prevadă, să ghideze și, la rigoare, să contracareze direcția de dezvoltare a întregii societăți românești; prin aceasta, mentorul Junimii a inaugurat „critica de direcție” și a atribuit <span class="CharOverride-2">c.l.</span> un rol decisiv în procesul de construcție identitară a națiunii române. În al treilea rând, Maiorescu a demarat o acțiune critică de anvergură, care a vizat respingerea (sau, în orice caz, trierea severă) a „vechii” direcții literare pașoptiste și impunerea unei „direcții noi”, aflată în consonanță cu principiile ideologice și literare ale junimismului (Vasile Alecsandri, M. Eminescu, I.L. Caragiale, Ion Creangă, George Coșbuc ș.a.). În al patrulea rând, prin articolele sale (polemice prin excelență), Maiorescu s-a constituit într-un model al discursului critic românesc, caracterizat prin impersonalitate, sobrietate, ironie tăioasă și fermitate a negației. Cu toate acestea, carențele discursului maiorescian – anacronismul referințelor, opacitatea față de anumite forme ale literaturii moderne, limitarea rolului criticii la ilustrarea prin intermediul operelor literare a unor precepte estetice – vor constitui, în ultimele două decenii ale secolului al XIX-lea, obiectul intervențiilor polemice ale lui C. Dobrogeanu-Gherea, care, în paginile revistei „Contemporanul”, a inaugurat prima confruntare metodologică din <span class="CharOverride-2">c.l.</span> românească. Inspirat de determinismul lui Hippolyte Taine și de teoriile economice ale lui Karl Marx, el combate, în <span class="CharOverride-1">Asupra criticei</span> (1887), „vechea” critică „metafizică” și „judecătorească” a lui Maiorescu, căreia îi opune o critică „modernă”, „științifică” și „explicatoare”, menită să studieze literatura prin raportare la condițiile socioistorice în care aceasta a luat naștere și pe care, la rândul ei, le-a influențat. Totodată, prin studiile dedicate lui Eminescu, Caragiale sau Coșbuc, el a facilitat tranziția de la critica generală maioresciană la o critică aplicată, capabilă să cartografieze în detaliu operele literare. Chiar dacă instrumentarul analitic gherist rămâne în anumite privințe tributar sociologismului vulgar, ideologul a contribuit într-o manieră decisivă la constituirea limbajului criticii românești moderne, prin considerațiile sale privind raporturile dintre artă și societate, curentele și genurile literare (dar și critice), atitudinile ideologice ale scriitorilor și operelor, raportul dintre realism și simbolizare, tipologia personajelor, evoluția literară și rolul traducerilor în dezvoltarea unei literaturi naționale. Ca urmare a retragerii progresive din activitate a lui Titu Maiorescu și, apoi, a lui C. Dobrogeanu-Gherea, <span class="CharOverride-2">c.l.</span> românească intră într-o nouă etapă, care se întinde de la mijlocul ultimului deceniu al secolului al XIX-lea până la Primul Război Mondial. În încercarea de a ocupa locul de <span class="CharOverride-1">spiritus rector </span>lăsat vacant de Maiorescu (și, într-o mai mică măsură, de Dobrogeanu-Gherea), se amplifică practica „criticii de direcție” prin afirmarea unor noi grupări, reviste, orientări și personalități. Printre acestea, se disting Mihail Dragomirescu (prezumtiv urmaș al lui Maiorescu, aflat timp de aproape un deceniu la conducerea efectivă a revistei „Convorbiri literare”, ulterior director al revistei „Convorbiri critice”), Nicolae Iorga (care în perioada în care a făcut parte din redacția revistei „Sămănătorul” a teoretizat și promovat sămănătorismul), G. Ibrăileanu (ideolog al poporanismului, vehiculat în paginile revistei „Viața românească”) și Ovid Densusianu (promotor al simbolismului în „Vieața nouă”). Totuși, nici unul dintre aceşti critici nu a reușit să dobândească autoritatea lui Maiorescu, în parte și din cauza sentimentului general de decadență literară care s-a impus după dispariția lui Eminescu și Creangă. Principalele polemici ale epocii vizează raporturile dintre estetic și extraestetic (sămănătorism și poporanism versus „școala nouă” a lui Dragomirescu și simbolismul lui Densusianu), dintre rural și urban (sămănătorism și poporanism versus simbolism) și dintre critica raționalistă/„științifică” și cea impresionistă (Dragomirescu versus E. Lovinescu). În general, <span class="CharOverride-2">c.l. </span>a perioadei este profund ideologizată, subordonându-se diverselor programe și tendințe cu coloratură socială, națională și morală (în special sămănătorismul și poporanismul), în timp ce autonomia esteticului se profilează ca o opțiune minoritară; tot astfel, paradigma critică dominantă este de factură pozitivist-evoluționistă, iar impresionismul, teoretizat de E. Lovinescu într-o serie de articole, nu reușește să se impună ca un competitor viabil. Dacă Titu Maiorescu se inspirase în primul rând din filosofia și estetica idealistă germană, noua epocă se reorientează spre critica franceză, în special spre modelele determinist-scientiste personificate de Hippolyte Taine, Émile Hennequin, Ferdinand Brunetière și Gustave Lanson, ale căror teze dobândesc uneori în România dimensiuni caricaturale (precum în cazul biologismului practicat de H. Sanielevici). De altfel, în pofida diversității de programe, peisajul critic al vremii pare destul de stereotip, fiind dominat de un polemism agresiv, care constă în susținerea aproape necondiționată a producției literare din revistele proprii și în discreditarea scrierilor promovate de grupările concurente. Cu toate acestea, se înregistrează acum o specializare și o diferențiere a discursului critic, care ajunge să acopere aproape toate formele moderne ale genului. Astfel, în periodice, deși se subordonează unui program ideologic comun, cronicile literare se disting cel puțin sub raport tipologic de articolele programatice și de notele polemice de la „revista revistelor”. Un rol important în această privință l-a avut Ilarie Chendi, care poate fi considerat primul cronicar profesionist din <span class="CharOverride-2">c.l.</span> românească. Totodată, unele foiletoane publicate în serial ating proporțiile unor veritabile micromonografii, fiind organizate în funcție de varii teme și „probleme” (la E. Lovinescu, de pildă). Apar și primele monografii critice propriu-zise, deocamdată tributare modelului lansonian: <span class="CharOverride-1">Gr. Alecsandrescu</span> (1910) de E. Lovinescu, <span class="CharOverride-1">Opera literară a d-lui Vlahuță</span> (1912) de G. Ibrăileanu, <span class="CharOverride-1">C. Negruzzi</span> (1913) de E. Lovinescu. În câmpul istoriografiei literare e de menționat în primul deceniu al secolului ambițiosul proiect al lui Nicolae Iorga, care acoperă întreaga istorie a literaturii române cuprinsă între <span class="CharOverride-1">Biblia de la București</span> și Junimea, dar care e marcat de o pronunțată confuzie între istoria literară și istoria politică și culturală. Ca și în domeniul literaturii, perioada interbelică este considerată în domeniul <span class="CharOverride-2">c.l.</span> epoca de maximă înflorire a acestui tip de discurs în România. Spre deosebire de epoca anterioară, interbelicul este dominat de principiul „autonomiei esteticului”, în raport cu care orientările heteronomiste ocupă un loc secundar. „Critica de direcție”, preponderentă în faza antebelică, dispare către 1930, fără însă ca prin aceasta <span class="CharOverride-2">c.l.</span> să renunțe la judecata de valoare. În schimb, critica nu mai are un caracter „de grup”: comentatorii actualității literare nu se mai străduiesc să impună scriitorii „lor” (și ai revistelor pe care le conduc sau la care colaborează), ci își afirmă personalitatea critică prin descoperirea sau reinterpretarea valorilor indiferent de revista în care acestea s-au afirmat. La această situație a contribuit și retragerea în arierplan a ideologilor din generația mai veche (N. Iorga, G. Ibrăileanu, Mihail Dragomirescu, Ovid Densusianu), care lasă loc unui nou val de critici, tutelat de figura lui E. Lovinescu, care de-a lungul deceniului al treilea își elaborează propriul sistem doctrinar. În acest context criticii perioadei interbelice consacră un nou canon literar (Tudor Arghezi, Lucian Blaga, Ion Barbu, Liviu Rebreanu, Camil Petrescu, Hortensia Papadat-Bengescu, Mihail Sadoveanu ș.a.), care tinde să-l rivalizeze din punct de vedere valoric pe acela junimist. Notabile sunt și demersurile de recuperare a unor scriitori marginalizați din epocile anterioare, precum Ioan Slavici sau Alexandru Macedonski. Totuși, controversele ideologice nu lipsesc. În deceniul al treilea polarizarea definitorie a câmpului literar e aceea dintre modernism și tradiționalism, ilustrată de confruntarea dintre „Sburătorul” lui E. Lovinescu și „Gândirea” lui Nichifor Crainic. În deceniul al patrulea principiul autonomiei esteticului începe să fie contestat în bloc de noua generație „trăiristă”, fenomen care se va accentua în perioada războiului, pe fundalul recrudescenței unui neosămănătorism anacronic și al exacerbării extremismului de dreapta. În schimb, în primii ani postbelici (1944–1948) autonomismul este contestat dinspre extrema stângă, fiind sintetizat prin metafora „turnul de fildeș”, care va face obiectul unor atacuri virulente din partea adepților „literaturii pentru masse”. Sub raport tipologic, <span class="CharOverride-2">c.l.</span> interbelică înregistrează o diversitate fără precedent, ce cuprinde toate speciile critice cunoscute astăzi. În câmpul cronicii literare se afirmă o nouă generație de comentatori, din care se disting Pompiliu Constantinescu, Șerban Cioculescu, G. Călinescu, Vladimir Streinu, Perpessicius, Mihail Sebastian, Octav Șuluțiu ș.a. O dezvoltare notabilă cunoaște și eseul (ca expresie a libertății și a gratuității actului critic), ilustrat de Paul Zarifopol, Mihai Ralea, Eugen Ionescu ș.a. Scriu <span class="CharOverride-2">c.l.</span> și scriitorii, printre numele cele mai semnificative în această privință numărându-se Tudor Arghezi, Camil Petrescu, Ion Barbu și Ion Pillat. Apar acum primele biografii și monografii scrise în spirit modern, care combină documentarea minuțioasă cu imaginația interpretativă, proprie <span class="CharOverride-2">c.l.</span>: <span class="CharOverride-1">Viața lui Mihai Eminescu </span>(1932), <span class="CharOverride-1">Opera lui Mihai Eminescu </span>(I–V, 1934–1936) și <span class="CharOverride-1">Viața lui I. Creangă </span>(1938) de G. Călinescu, <span class="CharOverride-1">Viața lui I.L. Caragiale </span>(1940) de Șerban Cioculescu, <span class="CharOverride-1">Tudor Arghezi </span>(1940) de Pompiliu Constantinescu, ciclul maiorescian al lui E. Lovinescu (1940–1943) etc. De un interes aparte se bucură și istoriile literare, care ajung să acopere toate epocile literaturii române: secolul al XX-lea (E. Lovinescu, <span class="CharOverride-1">Istoria literaturii române contemporane</span>, I–VI, 1926–1929; Mihail Dragomi&#173;rescu, <span class="CharOverride-1">Sămănătorism, poporanism, criticism. Isto&#173;ria literaturii române în secolul XX: 1900–1910</span>, 1934; N. Iorga, <span class="CharOverride-1">Istoria literaturii românești contemporane</span>, I–II, 1934), secolul al XIX-lea (Ovid Densusianu, <span class="CharOverride-1">Literatura română modernă</span>, I–III, 1920–1933; Șerban Cioculescu, Vladimir Streinu, Tudor Vianu, <span class="CharOverride-1">Istoria literaturii române moderne</span>, 1944), dar și secolele anterioare (N. Cartojan, <span class="CharOverride-1">Istoria literaturii române vechi</span>, I–III, 1940–1945; Ștefan Ciobanu, <span class="CharOverride-1">Istoria literaturii române vechi</span>, 1947). Totodată, <span class="CharOverride-1">Istoria literaturii române de la origini până în prezent </span>(1941) a lui G. Călinescu reprezintă prima istorie integrală a literaturii române scrisă dintr-un unghi estetic și, în același timp, apogeul istoriografiei literare românești din epocă. Estetica și teoria literară ating și ele acum cotele originalității prin lucrări precum <span class="CharOverride-1">Știința literaturii</span> (1926) de Mihail Dragomirescu, <span class="CharOverride-1">Mutația valorilor estetice</span> (1929) de E. Lovinescu, <span class="CharOverride-1">Estetica</span> (I–II, 1934–1936) de Tudor Vianu, <span class="CharOverride-1">Principii de estetică</span> (1939) de G. Călinescu ș.a. Sub aspect metodologic, deși persistă prin anumite reminiscențe în scrierile lui E. Lovinescu și Mihail Dragomirescu, paradigma pozitivist-evoluționistă din epoca anterioară se află în vădit regres și face loc unui intuiționism eclectic, cu accente ecumenice. Modelele dominante ale<span class="CharOverride-2"> c.l.</span> rămân acelea de inspirație franceză, în special impresionismul și psihologismul (post)bergsonian. În raport cu acestea, critica stilistică a lui D. Caracostea, croceanismul lui G. Călinescu sau gestaltismul întâlnit la Mihai Ralea și Tudor Vianu reprezintă orientări marginale atât sub aspect metodologic, cât și din punctul de vedere al culturilor de origine. În ansamblu, comunicarea <span class="CharOverride-2">c.l.</span> românești cu spațiul critic anglo-american și cu acela rusesc/sovietic este încă destul de redusă.</p>
			<p class="Heuristica-BASE">Perioada de înflorire a <span class="CharOverride-2">c.l.</span> românești ia sfârșit în 1948, când în acest domeniu, ca și în celelalte ramuri ale artei, se instaurează în mod brutal o „metodă de creație” unică: realismul socialist de extracție sovietică. După această dată, modelele critice occidentale sunt repudiate aproape integral și filtrate în funcție de conformitatea cu canoanele ideologice ale marxism-leninismului. Textele fundamentale ale <span class="CharOverride-2">c.l.</span> românești se reduc la preceptele enunțate de Marx, Engels, Lenin, cărora li se adaugă contribuțiile de dată recentă ale lui Jdanov, Ermilov și Kamenev. <span class="CharOverride-2">C.l.</span> intră într-un raport de subordonare necondiționată față de ideologia partidului unic, dobândind astfel un caracter propagandistic, în timp ce autonomia esteticului este taxată dur, ca una dintre mărcile definitorii ale culturii „burgheze”. Tradiția literară românească este fie repudiată pe temeiul incompatibilității cu noua „metodă de creație”, fie – în cel mai bun caz – falsificată pentru a i se potrivi acesteia. La fel se întâmplă cu tradiția critică, cu excepția parțială a lui Dobrogeanu-Gherea, fiind respinsă în bloc, de pildă în volumul <span class="CharOverride-1">Critica criticii</span> (1949) de I. Vitner, iar ulterior exorcizată periodic prin texte precum <span class="CharOverride-1">Adio, domnule Maiorescu</span> (1955) de Georgeta Horodincă, <span class="CharOverride-1">Fantoma lui Maiorescu</span> (1958) de Savin Bratu sau <span class="CharOverride-1">Eugen Lovinescu și contradicțiile estetismului</span> (1959) de N. Tertulian. În ceea ce-i privește, criticii care s-au afirmat în epoca interbelică, de&#173;mocratică (G. Călinescu, Perpessicius, Șerban Cioculescu, Vladimir Streinu, Tudor Vianu ş.a.) sunt constrânși să se retragă în factologie sau, mai rău, să facă propagandă în favoarea noului regim. <span class="CharOverride-2">C.l.</span> militează acum invariabil pentru un singur tip de literatură: realismul socialist pe toate planurile și în toate genurile. Dezbaterile literare ale epocii se învârt în jurul acestui model sau în jurul conceptelor (tipicitate, partinitate, popularitate, actualitate etc.) și al preceptelor („valorificarea moștenirii literare”) derivate din el. Textele critice au un caracter polemic și didactic; se revine astfel, în aparență, la imperativul „criticii de direcție” de la începutul secolului, cu deosebirea că acum e vorba despre o singură direcție, orice alternativă fiind imposibilă. Printre criticii aflați în avangarda realismului socialist se numără I. Vitner, Mihai Novicov, Nicolae Mo&#173;ra&#173;ru, Paul Georgescu, Ov. S. Crohmălniceanu, Savin Bra&#173;tu, Silvian Iosifescu, Horia Bratu, Georgeta Horo&#173;dincă, Vera Călin, cu precizarea că unii vor abandona după 1965 această „metodă de creație” și vor avea un rol pozitiv în dezvoltarea <span class="CharOverride-2">c.l.</span> românești. În general, discursul critic al epocii este scris într-o limbă de lemn, față de care singurele libertăți imaginative acceptate sunt ironiile și șarjele satirice îndreptate cu violenţă împotriva duşmanilor „noii literaturi”. Dintre genurile criticii, se practică îndeosebi articolul-program (care îndeamnă, invariabil, la mai multă vigilență în propagarea realismului socialist și în corijarea „deviațiilor” sale), articolul cu veleități teoretice (care dezbate anumite concepte-cheie ale realismului socialist), cronica literară (prin raportarea la calapodul „metodei de creație”) și studiile istorice (care se ocupă de „revalorificarea moștenirii literare” din unghiul noii ideologii). Nu sunt agreate eseul (privit ca o reminiscență a culturii „burgheze”), monografiile îi au în vedere aproape exclusiv pe autorii de secol XIX (care ridică mai puține probleme din punctul de vedere al complexității artistice și ideologice), iar istoria literară nu produce în acest interval construcții de anvergură (din fericire, primul volum din tratatul „oficial” de istorie a literaturii române, demarat în 1959 sub auspiciile Academiei RPR, apare abia în 1964, deci într-o perioadă de relativă relaxare ideologică). De altfel, după 1960, se constată și în câmpul <span class="CharOverride-2">c.l.</span>, la fel ca în acela al literaturii propriu-zise, o anumită detensionare ideologică, reperabilă mai cu seamă în plan stilistic.<span class="CharOverride-2"> </span>Desprinderea<span class="CharOverride-2"> </span>definitivă de acest model se va produce însă abia după 1965, când pe scena <span class="CharOverride-2">c.l.</span> românești se afirmă o nouă generație de critici – „generația ‘60”. Numele reprezentative ale acestei epoci sunt Eugen Simion, Matei Călinescu, Nicolae Manolescu, Lucian Raicu, Gabriel Dimisianu, Valeriu Cristea, Ion Pop, Mihai Ungheanu, Romul Munteanu, Gheorghe Grigurcu, Mircea Martin, cărora li se vor adăuga pe parcurs autori precum Eugen Negrici, Mircea Iorgulescu, Marin Mincu, Cornel Ungureanu, Dana Dumitriu, Al. Călinescu, Marian Papahagi, Laurențiu Ulici ş.a. Totodată, pe scena literară (re)apar și critici mai vârstnici, care se afirmaseră în mică măsură sau deloc înainte de instaurarea regimului comunist, precum discipolii lui G. Călinescu (Al. Piru și Adrian Marino), foștii membri ai Cercului Literar de la Sibiu (I. Negoițescu, Nicolae Balotă, Ovidiu Cotruș, Cornel Regman ș.a.) ori debutanți întârziați precum Alexandru Paleologu și Alexandru George. Aproape toți se manifestă mai întâi în cronică, dar evoluează apoi către studii de sinteză. Dacă între ei s-a manifestat inițial o solidaritate acționând împotriva realismului socialist și în sensul restaurării principiului autonomiei esteticului, în scurt timp se profilează anumite divergențe literare și ideologice care conduc la cristalizarea unor grupări antagonice. Astfel, la sfârșitul deceniului al șaptelea din secolul trecut, divergențele iau forma polemicii dintre „călinescieni” (Al. Piru, Adrian Marino, Nicolae Manolescu ș.a.) și „anticălinescieni” („cerchiștii” sibieni), determinată de modelul tutelar la care ar trebui să se afilieze <span class="CharOverride-2">c.l.</span> contemporană. În decursul dezbaterii se conturează și o direcție structuralistă, reprezentată de Toma Pavel, Sorin Alexandrescu și, parțial, de Virgil Nemoianu; totuși, această direcție nu va atinge afirmarea deplină în România, în principal din cauza emigrării în Occident, la începutul deceniului următor, a celor care o asumaseră, dar și a lui Matei Călinescu. Chiar și așa, instrumentarul „noii critici” vest-europene (în special franceze) pătrunde masiv, începând cu 1965, în <span class="CharOverride-2">c.l.</span> românească, care abandonează rapid și definitiv modelul sovietic. Dintre noile metode adoptate sau măcar experimentate de criticii români, sunt de menționat critica tematist-fenomenologică (Eugen Simion, Ion Pop, Mircea Martin), neoretorica, stilistica și naratologia (Nicolae Mano&#173;lescu, Eugen Negrici), sociologia literaturii (Paul Cornea), critica mitică și arhetipală (Al. Paleologu, Ov. S. Crohmălniceanu), textualismul (Marin Mincu) ș.a. Totuși, aceste instrumente nu vor conduce în România la apariția unor școli metodologice, după tipar occidental, ci se vor grefa, în numele autonomismului estetic, pe tradiția neoimpresionismului autohton. După 1970 câmpul critic românesc cunoaște o nouă polarizare. Alunecarea progresivă a comunismului românesc către naționalism este codificată prin ideologia protocronismului (concept lansat de Edgar Papu), constând în supralicitarea programatică și uneori grotescă a valorilor culturale românești, inclusiv a celor literare. Protocronismul s-a manifestat mai ales în paginile revistelor „Săptămâna” și „Luceafărul” și a fost susținut de critici precum Mihai Ungheanu, Paul Anghel, Dan Zamfirescu, Artur Silvestri și Marian Popa. Acestei tendințe i s-a opus gruparea liberalizantă și sincronizantă din jurul revistei „România literară” (Nicolae Manolescu, Eugen Simion, Lucian Raicu, Valeriu Cristea ș.a.), care a pledat pentru păstrarea spiritului critic și pentru raportarea dezideologizată la literatura universală. O contribuție importantă în combaterea exagerărilor protocroniste au avut-o și criticii români din diaspora, în special Monica Lovinescu și Virgil Ierunca, care au activat la postul de radio Europa Liberă. Genurile critice predilecte ale epocii sunt cronica literară, eseul și monografia. Ultimele două sunt, de altfel, instituționalizate și prin intermediul unor serii editoriale prestigioase, precum colecția „Eseuri” a Editurii Cartea Românească și colecția „Universitas” a Editurii Minerva. Grație foiletoniștilor generației ’60, cronica atinge acum o cotă de popularitate nemaiîntâlnită anterior, funcționând nu doar ca un instrument de consacrare a noilor valori, ci și ca un debușeu pentru diverse reflecții subversive de ordin filosofic, politic, social, ideologic sau moral, în condițiile în care domeniile aferente acestora se aflau sub o supraveghere mult mai strictă decât <span class="CharOverride-2">c.l. </span>O situație asemănătoare se întâlnește în cazul eseului, gen practicat consecvent de critici precum Alexandru Paleologu, Nicolae Balotă, Nicolae Manolescu, Mircea Zaciu și Alexandru George. În ceea ce privește monografiile, sunt de menționat aici, în primă instanță, recuperarea modelelor critice ale perioadei interbelice: Titu Maiorescu reconsiderat prin studiile și monografiile lui Liviu Rusu, Ovidiu Cotruș, Nicolae Manolescu și Eugen Todoran; E. Lovinescu prin lucrările semnate de Ileana Vrancea, I. Negoițescu, Eugen Simion, Florin Mihăilescu și Alexandru George; G. Călinescu prin contribuțiile lui Ion Bălu, Dumitru Micu și Mircea Martin. Se scriu, însă, numeroase monografii și despre poeții, prozatorii și dramaturgii din epocile anterioare. De altfel, un câștig incontestabil al <span class="CharOverride-2">c.l.</span> românești din perioada național-comunismului îl constituie abundența și profesionalismul monografiilor, consacrate acum nu doar scriitorilor canonici, dar și unor autori de plan secund ai literaturii române. Monografii sau eseuri monografice reprezentative pentru această epocă sunt <span class="CharOverride-1">Opera lui Alexandru Macedonski</span> (1967) de Adrian Marino, <span class="CharOverride-1">Poezia lui Eminescu</span> (1976) de I. Negoițescu,<span class="CharOverride-1"> Liviu Rebreanu</span> (1967) de Lucian Raicu,<span class="CharOverride-1"> G. Bacovia</span> (1969) de Mihail Petroveanu,<span class="CharOverride-1"> Opera literară a lui Lucian Blaga</span> (1976) de George Gană, <span class="CharOverride-1">Mihail Sadoveanu sau Utopia cărții</span> (1976) de Nicolae Manolescu, <span class="CharOverride-1">Opera lui Tudor Arghezi</span> (1979) de Nicolae Balotă, <span class="CharOverride-1">Mihail Sadoveanu. Fascinaţia tiparelor originare </span>(1981) de Constantin Ciopraga ș.a. Concludente sunt și efectele aplicării noilor metode de lectură asupra scriitorilor clasicizați, după cum o dovedesc titluri precum <span class="CharOverride-1">Treptele lumii sau Calea către sine a lui Mihail Sadoveanu</span> (1978) de Alexandru Paleologu,<span class="CharOverride-1"> Eminescu. Modele cosmologice şi viziune poetică </span>(1978) de Ioana Em. Petrescu,<span class="CharOverride-1"> Dimineața poeților</span> (1980) de Eugen Simion sau <span class="CharOverride-1">Cinci prozatori în cinci feluri de lectură</span> (1984) de Ov. S. Crohmălniceanu. Apar, totodată, volume de sinteză dedicate unor epoci, genuri, curente literare, cum ar fi literatura contemporană (Eugen Simion, <span class="CharOverride-1">Scriitori români de azi</span>, I–IV, 1974–1989), romanul românesc (Nicolae Manolescu, <span class="CharOverride-1">Arca lui Noe. Eseu despre romanul românesc</span>, I–III, 1980–1983) sau modernismul poetic autohton (Dumitru Micu, <span class="CharOverride-1">Modernismul românesc</span>, I–II, 1984–1985, <span class="CharOverride-1">Limbaje moderne în poezia românească de azi</span>, 1986). Mai slab reprezentate, din cauza restricțiilor ideologice, sunt lucrările de sociologie a literaturii (Paul Cornea, <span class="CharOverride-1">Originile romantismului românesc</span>, 1972) și de critică a ideologiilor literare românești (Z. Ornea, <span class="CharOverride-1">Tradiționalism și modernitate în deceniul al treilea</span>, 1980). Restricțiile funcționează cu aceeași severitate și în domeniul istoriografiei literare, care se limitează, în general, la contribuții de sector, specifice anumitor perioade. Proiectele de anvergură nu lipsesc în epocă, dar ele sunt fie întrerupte (<span class="CharOverride-1">Istoria literaturii române</span>, I–III, 1964–1973; <span class="CharOverride-1">Dicționarul literaturii române de la origini până la 1900</span>, 1979), fie blocate de cenzură (<span class="CharOverride-1">Dicționarul scriitorilor români</span>, finalizat înainte de 1989, dar publicat, în patru volume, abia între 1995 și 2002). Ambiguă e și situația edițiilor critice, care, deși apar acum cu o intensitate sporită în raport cu perioadele anterioare, sunt de cele mai multe ori trun&#173;chiate de cenzură. În pofida constrângerilor ideologice, <span class="CharOverride-2">c.l.</span> românească a epocii aduce o serie de contribuții remarcabile și în domeniul teoriei literare, unde sunt de menționat în primul rând lucrările lui Adrian Marino (<span class="CharOverride-1">Introducere în critica literară</span>, 1968; <span class="CharOverride-1">Dicționar de idei literare</span>, vol. I: <span class="CharOverride-1">A–G</span>, 1973, <span class="CharOverride-1">Critica ideilor literare</span>, 1974, <span class="CharOverride-1">Hermeneutica ideii de literatură</span>, 1987), Eugen Simion (<span class="CharOverride-1">Întoarcerea autorului</span>, 1981), Mircea Martin (<span class="CharOverride-1">Dicțiunea ideilor</span>, 1981), Nicolae Manolescu (<span class="CharOverride-1">Despre poezie</span>, 1987), Paul Cornea (<span class="CharOverride-1">Introducere în teoria lecturii</span>, 1988), Eugen Negrici (<span class="CharOverride-1">Sistematica poeziei</span>, 1988) ş.a. După 1980 în România se afirmă şi o nouă generație de critici, care va încerca să-și impună în următoarele decenii propriile valori literare. Nume semnificative pentru această generație sunt Radu G. Țeposu, Ion Bogdan Lefter, Dan C. Mihăilescu, Al. Cistelecan, Ion Simuț, Mircea Mihăieș, Vasile Popovici, Monica Spiridon, Ştefan Borbély, Octavian Soviany ș.a. În raport cu șaizeciștii, ei par mai interesați, cu câteva excepții, de proiecte teoretice, istoriografice și comparatiste decât de comentarea constantă a actualității literare. Modelele provin tot din cultura franceză (textualism și poststructuralism), dar, spre deosebire de precursori, ei manifestă o mai mare deschidere către critica anglo-americană.<span class="CharOverride-2"> </span>Faza actuală a <span class="CharOverride-2">c.l.</span> românești – începută după 1989, odată cu căderea comunismului – se caracterizează prin redobândirea libertății de exprimare, dar și prin diminuarea evidentă a prestigiului criticii în plan social și identitar. În anii ’90 unele reviste literare și-au încetat apariția, iar tirajele cărților au scăzut vertiginos. <span class="CharOverride-2">C.l.</span> a resimțit și ea vicisitudinile „tranziției”, atât în ceea ce privește cronica, cât și cercetarea academică. Astfel, cronicarii generației ’60 (Eugen Simion, Nicolae Manolescu, Lucian Raicu, Valeriu Cristea, Ion Pop, Cornel Ungureanu, Gheorghe Grigurcu ș.a.) s-au arătat, cu unele excepții, din ce în ce mai puțin interesați de radiografierea actualității literare. Alături de optzeciști (dintre care rămân fideli cronicii Radu G. Țeposu, Ion Bogdan Lefter, Dan C. Mihăilescu, Al. Cistelecan ş.a.), se afirmă acum un nou val de cronicari (Corin Braga, Sanda Cordoș, Caius Dobrescu, Carmen Mușat, Ioana Pârvulescu, Nicoleta Sălcu&#173;deanu ș.a.), a căror audiență e însă limitată de greutățile difuzării revistelor; tocmai de aceea, unii vor abandona cronica și se vor reorienta către cercetarea academică. În ceea ce privește acest ultim sector, el a părut și mai afectat de economia de piață. Anii ’90 au înregistrat întârzierea sau chiar sistarea unor proiecte de anvergură demarate în perioada comunistă (atât proiecte fundamentale, cât și ediții critice), precum și întreruperea apariţiei sau anonimizarea unor prestigioase publicații de specialitate (precum „Revista de istorie și teorie literară” sau „Cahiers roumains d’études littéraires”). Puternic marcat a fost și genul monografic, care resimte o diminuare semnificativă în raport cu deceniile anterioare, în timp ce istoria literară bifează, cu precădere, doar proiecte care nu au putut fi publicate în anii comunismului (Nicolae Manolescu, <span class="CharOverride-1">Istoria critică a literaturii române</span>, I, 1990; I. Negoițescu, <span class="CharOverride-1">Istoria literaturii române</span>, I, 1991; Radu G. Țeposu, <span class="CharOverride-1">Istoria tragică și grotescă a întunecatului deceniu literar nouă</span>, 1993). Totodată, se constată o atenuare până la dispariție a polemicilor metodologice, care par să lase locul acum unui eclectism debordant. Principala temă a dezbaterilor publice din <span class="CharOverride-2">c.l.</span> a anilor ’90 o constituie reevaluarea literaturii publicate în perioada comunistă, care vizează două paliere. În primul rând, e vorba despre controversele desfășurate în jurul problemei „revizuirilor” (în special a revizuirilor „morale”, prin extensie și a „angajării” politice a intelectualilor), în care s-au implicat revista „România literară” (Gheorghe Grigurcu, Monica Lovinescu ș.a.), care au susținut, în grade diferite, necesitatea de a sancționa „colaborarea” scriitorilor cu fostul regim, dacă nu chiar orice formă de derapaj „moral” al acestora, iar pe de altă parte publicațiile „Literatorul” și „Caiete critice” (Eugen Simion, Valeriu Cristea ș.a.), care au pledat în favoarea principiului autonomiei esteticului și a libertății de creație în raport cu factorul politic. În al doilea rând, în anii ’90 s-a înregistrat încă o contestare a canonului stabilit în epoca anterioară, venită de această dată din partea unor scriitori (post)optzeciști – Ion Bogdan Lefter, Mircea Cărtărescu, Caius Dobrescu ș.a. –, care s-au exprimat cu precădere în paginile publicațiilor „Contrapunct” și, după 2000, „Ob&#173;ser&#173;vator cultural”. Odată cu intrarea în noul mileniu, se constată o revigorare generală a <span class="CharOverride-2">c.l.</span> românești, determinată de emergența unei noi generații de critici (Cosmin Borza, Bianca Burţa-Cernat, Paul Cernat, Bogdan Creţu, Daniel Cristea-Enache, Teodora Dumitru, Alex Goldiş, Mihai Iovănel, Doris Mironescu, Angelo Mitchievici, Antonio Patraş, Oana Soare, Andrei Terian, Adrian Tudurachi, Claudiu Turcuş, Mihaela Ursa ş.a.), de o oarecare stabilizare financiară a câmpului editorial și de posibilitatea de a compensa inconvenientele difuzării revistelor tipărite prin publicarea online. Pe de altă parte, creșterea investițiilor făcute de marile edituri în producția de carte românească s-a desfășurat în paralel cu înființarea unor colecții critice de specialitate, precum „Collegium – Litere” (Editura Polirom), „Deschideri” (Editura Paralela 45) sau „Critică și istorie literară” (Editura Cartea Românească), pre&#173;cum și cu revitalizarea editurilor universitare. Un simptom al acestei ameliorări este și apariția unor noi proiecte de sinteză ale criticilor din generațiile mai vârstnice, printre care ar putea fi amintite <span class="CharOverride-1">Biografia</span> <span class="CharOverride-1">ideii de literatură </span>(I–VI, 1991–2000) de Adrian Marino, <span class="CharOverride-1">Ficțiunea jurnalului intim </span>(I–III, 2001) de Eugen Simion, <span class="CharOverride-1">Istoria literaturii române de azi pe mâine </span>(I–II, 2001, ediţia a doua 2009) de Marian Popa, <span class="CharOverride-1">Literatura română sub comunism </span>(I–II, 2002–2003) de Eugen Negrici, <span class="CharOverride-1">Balcanismul literar românesc </span>(I–III, 2002) de Mircea Muthu, <span class="CharOverride-1">Geografia literaturii române, azi </span>(I, IV, 2003–2005) de Cornel Ungureanu, <span class="CharOverride-1">Interpretare și raționalitate </span>(2006) de Paul Cornea, <span class="CharOverride-1">Istoria critică a literaturii române </span>(2008) de Nicolae Manolescu, <span class="CharOverride-1">Scurtă istorie. Panorama alternativă a literaturii române </span>(2011, ediţia a doua 2012) de Mihai Zamfir ș.a. În câmpul criticii academice, efectele benefice se observă mai ales în planul proiectelor colective. Sub auspiciile Academiei Române, se lansează în anul 2000 o nouă serie de ediții critice (colecția „Opere fundamentale”), care va cuprinde reeditări necenzurate ale operelor celor mai importanți scriitori români din toate timpurile, însoţite de o reţea amplă de interpretări istorico-literare. Totodată, se constată un reviriment al proiectelor complexe, nu numai de factură bibliografică și istoriografică, ci implicând componenta <span class="CharOverride-2">c.l.</span>, confirmat de apariția unor lucrări precum <span class="CharOverride-1">Dicționarul general al literaturii române</span> (I–VII, 2004–2009), <span class="CharOverride-1">Dicționarul cronologic al romanului românesc de la origini până la 1989</span> (2004), <span class="CharOverride-1">Dicţionarul cronologic al romanului românesc. 1990–2000 </span>(2011), <span class="CharOverride-1">Dicționarul cronologic al romanului tradus în România de la origini până la 1989</span> (2005), <span class="CharOverride-1">Cronologia vieții literare românești. Perioada postbelică: 1944–1964</span> (I–X, 2010–2012), <span class="CharOverride-1">Bibliografia relațiilor literaturii române cu literaturile străine în periodice: 1919–1944</span> (I–X, 1997–2009) ş.a. Un aspect notabil al epocii postdecembriste îl constituie și afirmarea peste hotare, prin traduceri sau lucrări originale, a unor critici români precum Adrian Marino, Eugen Simion, Paul Cornea, Ion Vlad, Monica Spiridon, Corin Braga ș.a.; în contrapartidă, se înregistrează o diminuare a ritmului traducerii textelor critice străine în limba română. Un efort de internaționalizare similar se constată și printre criticii afirmați în ultimul deceniu, unde fenomenul se însoțește de alte două tendințe: retragerea generației mai tinere din câmpul cronicii literare și reorientarea ei către sfera <span class="CharOverride-2">c.l.</span> academice (consecință, în general, a câștigării de granturi și burse postdoctorale); concurența din ce în ce mai accentuată pe care o face <span class="CharOverride-2">c.l.</span> instituționalizate din revistele tipărite „critica” (cu sau fără ghilimele) practicată pe internet, pe bloguri sau pe rețele de socializare.</p>
			<p class="Heuristica___m_RPR"><span class="CharOverride-2">Repere bibliografice: </span>Lovinescu,<span class="CharOverride-2"> </span><span class="CharOverride-1">Ist. lit. rom. cont.</span>,<span class="CharOverride-1"> </span>I–II, <span class="CharOverride-1">passim</span>; E. Lovinescu, <span class="CharOverride-1">T. Maiorescu</span>,<span class="CharOverride-1"> </span>I–II, București, 1940; Călinescu, <span class="CharOverride-1">Ist. lit.</span> (1941), <span class="CharOverride-1">passim</span>; E. Lovinescu, <span class="CharOverride-1">T. Maiorescu și posteritatea lui critică</span>,<span class="CharOverride-1"> </span>București, 1943; <span class="CharOverride-1">Din istoria teoriei și a criticii literare românești: 1812–1866</span>,<span class="CharOverride-1"> </span>îngr. George Ivaşcu, București, 1967; Nicolae Manolescu, <span class="CharOverride-1">Contradicția lui Maiorescu</span>,<span class="CharOverride-1"> </span>București, 1970; I. Negoițescu, <span class="CharOverride-1">E. Lovinescu</span>, București, 1970; <span class="CharOverride-1">De la T. Maiorescu la G. Călinescu. Antologia criticilor români</span>, I–II, îngr. Eugen Simion, București, 1971; Eugen Simion, <span class="CharOverride-1">E. Lovinescu. Scepticul mântuit</span>, Bucureşti, 1971; Marin Bucur, <span class="CharOverride-1">Istoriografia literară românească de la origini până la G. Călinescu</span>, București, 1973; Crohmălniceanu, <span class="CharOverride-1">Literatura</span>, III; Florin Mihăilescu, <span class="CharOverride-1">Conceptul de critică literară în România</span>, I–II, București, 1976–1979;<span class="CharOverride-2"> </span><span class="CharOverride-1">Conceptul de istorie literară în cultura românească</span>, îngr. şi introd. Paul Cornea, București, 1978; Dumitru Micu, <span class="CharOverride-1">G. Călinescu între Apollo și Dionysos</span>,<span class="CharOverride-1"> </span>București, 1979; Z. Ornea, <span class="CharOverride-1">Tradiţionalism şi modernitate în deceniul al treilea</span>, Bucureşti, 1980; Mircea Martin, <span class="CharOverride-1">G. Călinescu și „complexele” literaturii române</span>, I, București, 1981; Gheorghe Grigurcu, <span class="CharOverride-1">Critici români de azi</span>, București, 1981; Mircea Martin, <span class="CharOverride-1">Singura critică</span>, București, 1986; Gheorghe Grigurcu, <span class="CharOverride-1">Peisaj critic</span>, I–III, Bucureşti, 1993–1999; Manolescu, <span class="CharOverride-1">Lista</span>, III; Cristian Livescu,<span class="CharOverride-1"> Magiştri &amp; hermeneuţi prin ruinele canonului literar</span>, Iaşi, 2007; Simion, <span class="CharOverride-1">Fragmente</span>, V, <span class="CharOverride-1">527–548</span>: VI, <span class="CharOverride-1">461–482</span>; Manolescu, <span class="CharOverride-1">Istoria</span>, <span class="CharOverride-1">passim</span>; Terian, <span class="CharOverride-1">A cincea esenţă</span>; Alex Goldiș, <span class="CharOverride-1">Critica în tranşee. De la realismul socialist la autonomia esteticului</span>, Bucureşti, 2011. &#9;<span class="Semnatura">A.T.</span></p>
			<div class="_idGenObjectLayout-1">
				<div id="_idContainer036">
					<div id="_idContainer034" class="Basic-Text-Frame">
						<p class="Titlu-Nume-H">CROHMĂL&#173;NICEANU, Ov. S. [Ovid S.]</p>
						<p class="Titlu-mic-DATE"><span class="CharOverride-2"> </span>(16.VIII.1921, Galaţi – 28.IV.2000, Berlin), critic şi istoric literar,  prozator.</p>
					</div>
					<div id="_idContainer035" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08_DGLR_C_734-855-web-resources/image/01CROHMALNICESANU_OV_S.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Estherei Cahn (n. Leibovici) şi al lui Lazăr Cahn, funcţionari; prenumele la naştere: Moise. După absolvirea Liceului „Vasile Alecsandri” din Galaţi (1931–1939), se înscrie la Facultatea de Construcţii a Institutului Politehnic din Bucureşti, întrerupându-şi studiile în timpul războiului. Obţine diploma de inginer în 1947, dar nu o va folosi niciodată. În schimb, va păstra toată viaţa rigoarea, precizia, aplicarea la obiect a gândirii inginereşti. În 1970 obţine titlul de doctor în filologie la Universitatea din Bucureşti, cu teza <span class="CharOverride-1">Literatura română şi expresionismul</span> (publicată în 1971; Premiul Uniunii Scriitorilor). La această dată era de peste două decenii profesor la Facultatea de Filologie bucureşteană (unde a predat între 1948 şi 1991, până la pensionare) şi reprezenta unul din numele de referinţă ale criticii şi istoriei literare româneşti. Paralel cu activitatea de profesor care a format zeci de promoţii de viitori profesori, a deţinut funcţii în presa literară şi la edituri: redactor la „Contemporanul” (1947–1951), redactor-şef adjunct la Editura Didactică şi Pedagogică (1951–1953), redactor (1953–1956) şi redactor-şef la „Viaţa românească” (1956–1962), redactor-şef adjunct la „Gazeta literară” (1963–1966). În 1992 s-a stabilit la Berlin, desfăşurând în Germania o activitate pedagogică sporadică, la Facultatea de Limbi Romanice a Universităţii din München, unde a susţinut un seminar de literatură română contemporană. A continuat şi acolo să scrie despre literatura română şi în limba română. S-a stins de cancer într-un spital din Berlin, în vreme ce acasă, aproape în acelaşi timp, închidea ochii soţia sa, Ruth, nepoată a lui H. Tiktin şi cea care, după mărturiile apropiaţilor, alesese Berlinul ca loc de refugiu şi însingurare mândră, şi nu Parisul, cum ar fi dorit <span class="CharOverride-2">C. </span>Debutul publicistic al lui <span class="CharOverride-2">C. </span>s-a produs în 1944, la ziarul „Ecoul”, cu un medalion închinat lui Vachel Lindsay. Până în 1948 a mai colaborat la „Lumea”, „Revista Fundaţiilor Regale”, „Orizont”, iar în deceniile următoare a fost prezent în revistele la care a activat ca redactor şi în aproape toate publicaţiile importante ale vremii. Cinefil împătimit, bun cunoscător al fenomenului cinematografic, a fost unul dintre colaboratorii de elită ai revistei „Cinema”. A folosit, pe lângă pseudonimul Crohmălniceanu, şi semnătura Anton Petrescu. A făcut parte din mai multe consilii de conducere şi din Biroul Uniunii Scriitorilor, reuşind să rămână o jumătate de secol – cea mai contradictorie jumătate de secol din literatura română – una din personalităţile-reper ale scrisului românesc, cu toate frământările şi metamorfozele prin care acesta a trecut. </p>
			<p class="Heuristica-BASE">Stâlp al realismului socialist, cu simplificarea canonică a gândirii literare impuse în anii ’50 ai secolului trecut, istoric literar onest şi cu deschidere spre universalismul originar al expresionismului în anii ’60, susţinător al generaţiei care avea să impună postmodernismul în anii ’80, <span class="CharOverride-2">C.</span> a schimbat cel puţin trei atitudini critice antagonice, oferind, în fiecare din etapele prin care a trecut literatura română, cel puţin o lucrare de referinţă pentru acel moment. A început ca un bătrân dogmatic şi a evoluat, printr-o maturitate comprehensivă, spre o tinereţe pe care şi-a recuperat-o prin discipoli. A întrupat, poate cel mai eficient şi mai spectaculos, dualismul intelectual şi psihic la care sistemul gândirii totalitare i-a constrâns pe aceia care nu au dorit să renunţe nici la intelectul, nici la sensibilitatea lor. De aceea, analiza atitudinilor lui <span class="CharOverride-2">C.</span> în fiecare moment istoric este paradigmatică pentru devenirea literaturii române contemporane, al cărei exponent a fost vreme îndelungată. Momentul hotărâtor trebuie căutat în anii 1948–1949, când tânărul <span class="CharOverride-2">C.</span>, cronicar literar al revistei „Contemporanul”, a săvârşit două greşeli care puteau să-l coste: a lăudat volumul de debut al Ninei Cassian, intimist, sceptic, intelectualizat – deci condamnat de critica mobilizată să combată „putrefacţia poeziei burgheze” –, şi a pronunţat cuvântul „calitate” ca pe o cerinţă legată de dezvoltarea nuvelei contemporane. În numele calităţii, din producţia anului 1949 nu erau selectate decât două nume promiţătoare: Petru Dumitriu şi Marin Preda. Din campania dezlănţuită de toată presa de partid, în frunte cu „Scânteia” şi „Flacăra”, contra celui care mânuia „un iatagan ruginit” împotriva avântului literar proletar, <span class="CharOverride-2">C.</span> avea să tragă învăţăminte care îi vor fi utile toată viaţa. Nu va mai spune niciodată deschis „nu”, iar când va spune „da” se va înarma cu toate clişeele ideologice ale vremii. Aceste măsuri de prudenţă i-au salvat dreptul de a scrie, pe care l-a utilizat în chipul cel mai eficient. Nici unul dintre criticii noştri literari nu şi-a valorificat atât de consecvent înzestrarea dogmatică: <span class="CharOverride-2">C.</span> a analizat întotdeauna o operă literară printr-o grilă de concepte bine cunoscute, temeinic asimilate, ilustrate printr-o lectură atentă, selectivă a textului. În anii ’50 grila era cea impusă: realismul socialist, cu lupta lui de clasă şi cu literatura partinic angajată. <span class="CharOverride-2">C.</span> îi citea pe Marx, pe Lenin şi pe Jdanov, citea şi cărţile despre care scria, alegea ce se potrivea cu citatul; în prima lui culegere, <span class="CharOverride-1">Cronici şi articole</span> (1953), scria atât despre un umorist la modă în epocă, G. Topîrceanu, cât și despre <span class="CharOverride-1">Trecutul de luptă al poporului în opera lui Mihail Sadoveanu</span>, <span class="CharOverride-1">Arta literară a lui Karl Marx</span> ori <span class="CharOverride-1">Exagerarea conștientă și problema tipicului</span>. Mai mult, în 1960, când realismul socialist cu greu mai putea fi controlat spre a nu se transforma într-un periculos realism pur şi simplu, <span class="CharOverride-2">C.</span> se simţea obligat să se solidarizeze cu „muribundul”. Într-o lucrare intitulată <span class="CharOverride-1">Pentru realismul socialist</span>, „de un cinism neegalat în epocă” (Alex Goldiș), criticul pledează pentru valorificarea moștenirii leniniste și combate „revizionismul” manifestat internațional (Georg Lukács, Jan Kott) și național (Lucian Raicu, George Munteanu ș.a.). După această lucrare însă critica autorului a început să se modifice, să înglobeze concepte filosofice şi artistice nesupuse dihotomiei sociale, analizele au devenit complete şi subtile, sensurile operei nu au mai fost falsificate spre a se potrivi grilei de interpretare. Rolul lui <span class="CharOverride-2">C.</span> a fost dublu: el a participat, alături de alţii, la modificarea canonului şi l-a aplicat astfel încât să-l impună. Pe temeiul prestigiului câştigat în epoca realismului socialist, criticul a deschis porţile şi a început recuperările: Tudor Arghezi (1960, în acelaşi an cu <span class="CharOverride-1">Pentru realismul socialist</span>), Lucian Blaga (1963). Aceeaşi strategie o va uzita şi două decenii mai târziu, în anii ’80: îşi va folosi autoritatea spre a dinamita tocmai literatura pe care se clădise această autoritate. Fără nici un gest care să atragă atenţia asupra jocului dublu şi cu un umor conţinut, de tipul <span class="CharOverride-1">pince-sans-rire</span>, în care excela. În prima fază a liberalizării <span class="CharOverride-2">C.</span> introduce în canon descrierea tematică amplă şi onestă a operei în funcţie de câteva linii-forţă. Arghezi este poetul „agatelor negre”, al „piscurilor mari de piatră”, al „credinţei şi tăgadei”, al „plugului”, al „florilor de mucigai”, al „boabei şi al fărâmei”, al „horelor” şi al „zmârcului”. După cum se vede, <span class="CharOverride-2">C.</span> face abstracţie de compromisurile argheziene, necercetate: <span class="CharOverride-1">Cântare omului</span> şi <span class="CharOverride-1">1907</span>. Tematismul critic, care în epoca deconstructivismului pare obosit, reprezenta atunci o atitudine critică înnoitoare: el conţinea refuzul de a falsifica textul prin supunerea la o analiză în primul rând ideologică, făcută în numele utilităţii sociale. Cel mai solid inventar tematic al literaturii române dintre cele două războaie mondiale se află în cele trei volume ale sintezei <span class="CharOverride-1">Literatura română între cele două războaie mondiale</span> (1972–1975; volumul I, ediţia 1, în 1967). Descrierea operei fiecărui autor este pe cât posibil imparţială, nesubordonată avatarurilor biografice. Tonul este limpede şi ponderat, reducând la minim – mai ales în ceea ce privește poezia – amestecul ideologic în tratarea operei. Lucrarea a rămas până azi un ghid şcolar şi universitar în studierea acestei epoci. Exceptând volumul dedicat prozei (de pildă, capitolul rezervat lui Liviu Rebreanu), explicaţiile de tip determinist-social sunt puţine, evident impuse de nevoia de „distanţare critică” cerută de oficialităţi, dar nu ele influenţează organizarea textului. Mai mult, este cea dintâi unde sunt recuperaţi, odată cu epoca, scriitori care individual păreau irecuperabili pentru regimul socialist, precum Nichifor Crainic şi Radu Gyr. <span class="CharOverride-1">Literatura...</span>, având la bază un curs universitar pe care <span class="CharOverride-2">C. </span>l-a susţinut începând din 1960 timp de patru decenii şi pe care l-a publicat parţial în 1964, respectă în descriptivismul ei rigorile organizării didactice a materiei (rigori care până în perioada postmodernă au reprezentat tipul de organizare a unei istorii literare), trasând caracteristicile generale ale epocii, enumerând principalele grupări şi publicaţii literare cu specificul lor („Sburătorul”, „Gândirea”, revistele de avangardă, „Viaţa românească”, „Criterion”, „Axa”, revistele de stânga – „Cultura proletară”, „Bluze albastre” etc.) şi analizând operele pe genuri, fiecare scriitor fiind plasat în cadrul genului în care s-a ilustrat cu mai multă strălucire şi analizat în toate compartimentele activităţii; de asemenea, după modelul din epocă, biografia e urmată de prezentarea operei şi de aprecierea ei. Scriitorii sunt grupaţi în funcţie de structurile operei: eposul, realismul dur, caleidoscopul mediilor, analiza psihologică, literatura autenticităţii şi a experienţei, poezia htonică, poezia sentimentului cosmic şi a fiorului metafizic, lirica sensibilităţii religioase, lirica elegiacă şi sentimentală, lirica avangardistă, poezia pură ş.a. Numai enumerarea capitolelor din sumar este suficientă pentru a arăta în ce măsură, sub chipul istoriei literare, se înnoia atitudinea faţă de literatură: în locul selecţiei falsificate prin reducerea criteriilor la lupta de clasă şi simpatia faţă de cei exploataţi, apare o trecere în revistă a tuturor temelor şi tendinţelor epocii, spiritualitatea nu mai este nici condamnată, nici eludată, ci prezentată pe larg, istoricul literar având grijă să ia cât mai rar poziţie ideologică faţă de temele sale. Accentul se pune pe tendinţele de sincronizare a literaturii române cu marile literaturi contemporane, pe citadinism şi obiectivitate în structurarea prozei, pe complexitatea analizei psihologice, pe experimentarea tuturor formelor lirice, de la ermetism la avangardă. Şi <span class="CharOverride-1">Literatura română şi expresionismul</span> respectă formal structurile didactice: definirea mişcării, istoricul ei, demonstrarea reflexelor în literatura română. Noutatea consta în faptul că tendinţe până atunci izolate apăreau ca fundamentale în orientarea literaturii române moderne, că se discutau, reunite sub aceeaşi viziune ce ţinea de organizarea internă a textului literar, două direcţii ce păreau divergente: tradiţionalismul gândirist şi avangardismul. Studiul apărea atunci când tânăra generaţie de scriitori se îndrepta spre vizionar, mitic, originar, spre stilizarea expresiei, spre impunerea formelor eului liric, oferind astfel o tradiţie unor direcţii care începuseră să se contureze în literatura epocii. Succesul a fost imediat şi constant; astăzi se vorbeşte în mod curent de expresionismul interbelic, mai ales în teatru. Artiştii şi scriitorii evrei, de la Marcel Iancu la H. Bonciu, sunt bine puşi în evidenţă. Cum se va dovedi prin publicarea manuscriselor lui postume consacrate contribuţiei scriitorilor evrei la cultura română, ca în <span class="CharOverride-1">Evreii în mişcarea de avangardă românească</span> (2001), <span class="CharOverride-2">C.</span> a considerat că are de spus un cuvânt important despre tendinţele consonante cu spiritul iudaic: avangarda cu programul ei de perpetuă înnoire, expresionismul ca reunire a contrariilor. Studiile sale de istorie literară interbelică i-au permis introducerea unei viziuni noi asupra unei materii ce părea clasificată. <span class="CharOverride-2">C.</span> aplică metode înnoitoare atât literaturii contemporane, cât şi materiei de istorie literară pe care o cercetase cu instrumentele consacrate de tradiţie. Prefaţa la antologia de proză scurtă scrisă de autori tineri <span class="CharOverride-1">Desant ’83</span>, în care fuseseră selectaţi studenţii săi remarcaţi în cenaclul Junimea al Universităţii din Bucureşti, reprezintă un act revoluţionar în istoria literaturii române: despărţirea limpede de o mentalitate şi de anumite structuri literare şi impunerea postmodernilor prin autoritatea critică a unui vechi militant literar. Sunt formulate aici principiile de bază ale noului val: obiectul atenţiei scriitorului este realitatea cotidiană cea mai banală, asumată ca mediu din care autorul însuşi face parte, nu ca obiect de studiu din exterior, dezinvoltura în tratarea mecanismelor vieţii sociale şi în construirea textului, care nu mai e obligat să respecte nici o regulă, reunirea autenticităţii în atitudine cu umorul, ironia, gustul pentru experiment, preferinţa pentru fragment ca semn al textului deschis. Sunt caracterizaţi pe scurt scriitorii care vor da tonul în literatura română în următoarele două decenii, în acel moment nişte necunoscuţi: Mircea Nedelciu, Sorin Preda, Cristian Teodorescu, Nicolae Iliescu, Constantin Stan, Hanibal Stănciulescu, Ion Bogdan Lefter, Gheorghe Iova, Gheorghe Crăciun, Gheorghe Ene, Ioan Lăcustă, George Cuşnarencu, Emil Paraschivoiu, Valentin Petculescu, Mircea Cărtărescu (în această ordine). Toţi aceştia, se spune, fac ceea ce făcuse şi generaţia ’60: sparg clişeele. După selecția de cronici din <span class="CharOverride-1">Pâinea noastră cea de toate zilele</span> (1981; Premiul Uniunii Scriitorilor), în volumul <span class="CharOverride-1">Cinci prozatori în cinci feluri de lectură </span>(1984) <span class="CharOverride-2">C.</span> însuşi se hotărăşte să reia istoria literară sub forma unor studii de caz, aplicând fiecărui scriitor tipul de analiză socotită cea mai adecvată. Sunt aleşi cinci prozatori de primă mărime, cărora li se aplică cinci abordări net diferenţiate: <span class="CharOverride-1">Sadoveanu şi arhetipurile</span> îi utilizează pe Carl Gustav Jung şi pe Northrop Frye; <span class="CharOverride-1">Timpul interior al lui Rebreanu</span> dă o replică autohtonă studiilor lui Georges Poulet asupra timpului uman; <span class="CharOverride-1">Hortensia Papadat-Bengescu la psihanalist</span> aplică freudismul în analiza personajului literar, rămânând, până astăzi, una dintre cele mai subtile abordări psihanalitice din cultura noastră; <span class="CharOverride-1">Naratologie cu Camil Petrescu</span> pune în evidenţă implicaţiile constituirii naraţiunii auctoriale pe temeiul studiilor lui Camil Petrescu însuşi, aşezat într-o serie comparativă întinsă de la Stendhal la Wolfgang Kaiser; <span class="CharOverride-1">Stilul matein</span>, aplicare strălucită a studiilor lui Leo Spitzer din <span class="CharOverride-1">Linguistics and Literary History</span>, vorbeşte de rolul codificării, al derivaţiei sinonimice şi, mai ales, al dandismului lui Mateiu I. Caragiale ca elemente stilistice. Cartea aceasta, în care istoricul literar apărea complet reînnoit, a avut un ecou mult mai scăzut decât celelalte: autorul era deja clasat, iar utilitatea didactică era aproape nulă într-un învăţământ tributar tematismului. Monografia <span class="CharOverride-1">Cercul Literar de la Sibiu şi influenţa catalitică a culturii germane </span>(2000), semnată împreună cu Klaus Heitmann, care însă a mărturisit public că nu a avut nici un rol în elaborarea lucrării, reprezintă concomitent descrierea unei mişcări de grup, descrierea operelor semnate de autorii care au alcătuit-o, o istorie a speciilor literare ilustrate cu predilecţie de acel grup – balada şi drama – şi un studiu comparativ şi tipologic asupra a două culturi, română şi germană. Lucrarea conţine caracterizări fundamentale ale operei lui Ştefan Aug. Doinaş, Radu Stanca, Ion D. Sîrbu, I. Negoiţescu ş.a. Publicată cvasi-postum, referindu-se la o grupare literară care dăduse tonul în cultura română în anii ’70 ai secolului trecut, dar care acum apărea datată, lucrarea a avut un ecou redus, preferându-i-se scrieri ale unor autori în viaţă asupra aceleiaşi teme. <span class="CharOverride-1">Istorii insolite</span> (1980; Premiul Asociaţiei Scriitorilor din Bucureşti) şi <span class="CharOverride-1">Alte istorii insolite </span>(1986) reprezintă opera de moralist sceptic şi ironic a lui <span class="CharOverride-2">C.</span>, cititor împătimit al lui Saint-Simon, sub masca unor naraţiuni ştiinţifico-fantastice. Povestirea intitulată <span class="CharOverride-1">Un capitol de istorie literară</span> este cea mai neagră antiutopie realistă: în perfecta societate a viitorului, maşinile de scris literatură produc numai capodopere. Programate să scrie şi cărţi slabe, ele compun opere de o „expresivitate involuntară”; sunt atunci construite şi maşini de judecat cărţi. Cele două tipuri de maşini sunt branşate în circuit închis: „Creierele electronice de scriitori şi de critici erau obligate să-şi consume reciproc producţiile: primele porniră cu frenezie să emită judecăţi asupra operelor produse de ultimele. Rezultatul fu o uluitoare inversiune. Dacă maşinile-critici îşi relevaseră vocaţii secrete de scriitori, maşinile-scriitori trădară pasiuni nemărturisite de a face critică. Cum totul, cu o violenţă devorantă, se desfăşura, graţie ideii amintite, în cerc închis, oamenii îşi putură vedea liniştiţi de treabă”. În <span class="CharOverride-1">Ceilalţi</span> pilotul William Wilson nimereşte pe T’ (Terra prim), planetă identică cu Terra. Totul e aici la fel. Numai că el ştie că indivizii din jur sunt alţii, aşa cum dublul său de pe Terra e altul. Dar nu poate dovedi nimic. În fine, <span class="CharOverride-1">Amintiri deghizate </span>(1994) reuneşte întâmplări cu scriitori, chemate la suprafaţă din vechi straturi ale memoriei. Dar amintirile „nu răsar din solicitarea directă a memoriei […], se iscă din actul de exegeză literară”. Pentru omul timid, de profesie critic literar, „deghizamentul este actul său natural de comportare”. Paginile de aici despre Hortensia Papadat-Bengescu, Camil Petrescu, Ion Barbu reprezintă adjuvante esenţiale în înţelegerea operei acestora.</p>
			<p class="Heuristica_CITAT"><span class="CharOverride-3">Literatura română între cele două războaie mondiale </span>este o operă impunătoare, serioasă, demnă de încredere, cu un sistem unitar de analiză şi cu multe interpretări originale. În sfera metodei citate, Crohmălniceanu este, indiscutabil, criticul care a dat la noi cele mai bune soluţii de interpretare. El a avut ambiţia să citească integral o epocă şi să dea o imagine coerentă a ei.</p>
			<p class="Heuristica_CITAT_semnat">Eugen Simion</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Cronici şi articole</span>, Bucureşti, 1953; <span class="CharOverride-1">Liviu Rebreanu</span>, Bucureşti, 1954; <span class="CharOverride-1">Despre originalitate</span>, Bucureşti, 1955; <span class="CharOverride-1">Cronici literare</span>.<span class="CharOverride-1"> 1954–1956</span>, Bucureşti, 1957; <span class="CharOverride-1">Pentru realismul socialist</span>, Bucureşti, 1960; <span class="CharOverride-1">Tudor Arghezi</span>, Bucureşti, 1960; <span class="CharOverride-1">Lucian Blaga</span>, Bucureşti, 1963;<span class="CharOverride-1"> Literatura română între cele două războaie mondiale</span>, vol. I, ed. 1, Bucureşti, 1967, vol. I–III, Bucureşti, 1972–1975; <span class="CharOverride-1">Literatura română şi expresionismul</span>, Bucureşti, 1971; ed. Bucureşti, 1978; <span class="CharOverride-1">Istorii insolite</span>, Bucureşti, 1980; <span class="CharOverride-1">Pâinea noastră cea de toate zilele</span>, Bucureşti, 1981; <span class="CharOverride-1">Cinci prozatori în cinci feluri de lectură</span>, Bucureşti, 1984; <span class="CharOverride-1">Alte istorii insolite</span>, Bucureşti, 1986; <span class="CharOverride-1">Al doilea suflu</span>, Bucureşti, 1989; <span class="CharOverride-1">Amintiri deghizate</span>, Bucureşti, 1994; <span class="CharOverride-1">Cercul Literar de la Sibiu şi influenţa catalitică a culturii germane</span> (în colaborare cu Klaus Heitmann), Bucureşti, 2000; <span class="CharOverride-1">Evreii în mişcarea de avangardă românească</span>, îngr. şi pref. Geo Şerban, Bucureşti, 2001. <span class="CharOverride-2">Antologii</span>: <span class="CharOverride-1">Antologia poeziei franceze de la Rimbaud până azi</span>,<span class="CharOverride-1"> </span>I–III, pref. edit., Bucureşti, 1974–1976 (în colaborare cu Ion Caraion).</p>
			<p class="Heuristica___m_RPR"><span class="CharOverride-2">Repere bibliografice: </span>Petroveanu, <span class="CharOverride-1">Pagini</span>,<span class="CharOverride-1"> 238–246</span>; Simion, <span class="CharOverride-1">Orientări</span>, <span class="CharOverride-1">353–363</span>; Vlad, <span class="CharOverride-1">Convergenţe</span>,<span class="CharOverride-1"> 48–53</span>; Piru, <span class="CharOverride-1">Varia</span>, I, <span class="CharOverride-1">384–387</span>, II, <span class="CharOverride-1">453–459</span>; Petrescu, <span class="CharOverride-1">Scriitori</span>,<span class="CharOverride-1"> 61–65</span>; George, <span class="CharOverride-1">Sfârşitul</span>, I, <span class="CharOverride-1">201–208</span>, <span class="CharOverride-1">268–271</span>; Niţescu, <span class="CharOverride-1">Repere</span>,<span class="CharOverride-1"> 58–63</span>; Regman, <span class="CharOverride-1">Colocvial</span>,<span class="CharOverride-1"> 101–111</span>; Vlad, <span class="CharOverride-1">Lectura</span>,<span class="CharOverride-1"> 108–115</span>; Ungheanu, <span class="CharOverride-1">Lecturi</span>,<span class="CharOverride-1"> 239–244</span>; Dimisianu, <span class="CharOverride-1">Opinii</span>,<span class="CharOverride-1"> 194–205</span>; Mihăilescu, <span class="CharOverride-1">Conceptul</span>, II, <span class="CharOverride-1">120–126</span>; Paleologu, <span class="CharOverride-1">Ipoteze</span>,<span class="CharOverride-1"> 201–209</span>; Grigurcu, <span class="CharOverride-1">Critici</span>,<span class="CharOverride-1"> 70–80</span>; Simion, <span class="CharOverride-1">Scriitori</span>, III, <span class="CharOverride-1">583–599</span>; Raicu, <span class="CharOverride-1">Fragmente</span>, <span class="CharOverride-1">437–446</span>; Cristea, <span class="CharOverride-1">Fereastra</span>,<span class="CharOverride-1"> 123–127</span>; Negoiţescu, <span class="CharOverride-1">Scriitori contemporani</span>, Bucureşti, <span class="CharOverride-1">138–141</span>; Ana Selejan, <span class="CharOverride-1">Literatura în totalitarism</span>, I–VI, Sibiu, Bucureşti, 1994–2000, <span class="CharOverride-1">passim</span>; Niţescu, <span class="CharOverride-1">Proletcultismul</span>, <span class="CharOverride-1">245–252</span>; Simion, <span class="CharOverride-1">Fragmente</span>, II, <span class="CharOverride-1">115–120</span>; Grigurcu, <span class="CharOverride-1">Amurgul</span>, <span class="CharOverride-1">26</span>, <span class="CharOverride-1">205–212</span>, <span class="CharOverride-1">passim</span>;<span class="CharOverride-1"> Dicţ. esenţial</span>, <span class="CharOverride-1">228–230</span>; <span class="CharOverride-1">Ovid S. Crohmălniceanu, un om pentru toate dialogurile</span>, îngr. şi pref. Geo Şerban, Bucureşti, 2000; Micu, <span class="CharOverride-1">Ist. lit.</span>,<span class="CharOverride-1"> 589–590</span>; Manolescu, <span class="CharOverride-1">Lista</span>, III, <span class="CharOverride-1">132–139</span>; <span class="CharOverride-1">Dicţ. analitic</span>, IV, <span class="CharOverride-1">562–568</span>; Holban, <span class="CharOverride-1">Portrete</span>,<span class="CharOverride-1"> </span>I, <span class="CharOverride-1">335–342</span>;<span class="CharOverride-1"> </span>Opriţă, <span class="CharOverride-1">Anticipaţia</span>,<span class="CharOverride-1"> 232–240</span>, <span class="CharOverride-1">502–506</span>,<span class="CharOverride-1"> passim</span>; Mihăilescu, <span class="CharOverride-1">Lit. rom. postceaușism</span>, I, <span class="CharOverride-1">367–373</span>; Ștefănescu, <span class="CharOverride-1">Istoria</span>,<span class="CharOverride-1"> 295–304</span>; Holban, <span class="CharOverride-1">Ist. lit.</span>, III, <span class="CharOverride-1">32–41</span>; Manolescu, <span class="CharOverride-1">Istoria</span>, <span class="CharOverride-1">996–999</span>; Robu, <span class="CharOverride-1">Science-fiction</span>, <span class="CharOverride-1">85–106</span>;<span class="CharOverride-1"> </span>Popa, <span class="CharOverride-1">Ist. lit</span>., I, <span class="CharOverride-1">666–668</span>, <span class="CharOverride-1">passim</span>, II, <span class="CharOverride-1">passim</span>; Micu, <span class="CharOverride-1">Critici prozatori</span>, <span class="CharOverride-1">207–217</span>; Micu, <span class="CharOverride-1">Mileniu</span>, <span class="CharOverride-1">381–390</span>; Goldiș, <span class="CharOverride-1">Critica</span>, <span class="CharOverride-1">24</span>, <span class="CharOverride-1">29–31</span>, <span class="CharOverride-1">65–69</span>, <span class="CharOverride-1">86–88</span>, <span class="CharOverride-1">passim</span>.<span class="CharOverride-1">&#9;</span><span class="Semnatura">R.S.</span></p>
			<p class="Heuristica-PRIMUL"><span class="titlu-12">CROITORU, Angela</span> (pseudonim al Angelicăi Ghelerter; 21.I.1926, Focşani – 10.I.2008, Épalinges, Elveţia), poetă. A absolvit Liceul de Fete „Al. I. Cuza” din Focşani, Facultatea de Litere, secţia franceză, la Universitatea din Bucureşti şi a lucrat apoi ca bibliotecară. Debutează cu câteva poeme în 1946 la revista „Naţiunea”, condusă de G. Călinescu, semnând Angela Crai, apoi nu mai publică nimic timp de douăzeci de ani, din cauza cenzurii, care îi respinge sistematic poeziile. În 1966 Miron Radu Paraschivescu recomandă în „Ramuri” câteva poezii semnate Angela Croitoru. Primul volum de versuri, <span class="CharOverride-1">Ochiul cel mare</span>, îi apare abia în 1967. În septembrie 1971 părăseşte România împreună cu soţul ei (Marcel Ghelber, care i-a inspirat lui Matei Călinescu personajul Zacharias Lichter) şi se stabileşte în Franţa, iar din 1975 în Elveţia, la Lausanne. Aici lucrează la Département Missionnaire şi la L’Institut d’Histologie et d’Embryologie. Îşi continuă activitatea literară şi semnează numeroase articole, prefeţe, texte de critică literară, amintiri şi volume de versuri. La scurtă vreme după sosirea în Franţa, în martie 1972 îi apar poezii în limba franceză în ziarul „Le Monde”, la pagina de literatură străină, unde este prezentată drept poetă româncă şi de limbă franceză, iar în română e prezentă cu versuri în „Limite” (Paris) şi „Argo” (Bonn). După plecarea din ţară, cărţile pe care le publică (în Franţa, în Elveţia sau la Bucureşti) poartă semnătura Angela Ghelber. Este membră a Societăţii Scriitoarelor şi Scriitorilor Elveţieni.</p>
			<p class="Heuristica-BASE">Primul volum semnat de <span class="CharOverride-2">C.</span>, <span class="CharOverride-1">Ochiul cel mare</span>, propune cititorilor o poezie matură, caracterizată de forţa viziunii şi de plasticitatea imaginilor poetice: „Ce straniu e acest animal al sufletului!/ Ca un vânat rar şi sălbatec, cu blană de aur şi soare,/ ascuns într-un luxuriant frunziş…” (<span class="CharOverride-1">Ce straniu e acest animal al sufletului…</span>). Miron Radu Paraschivescu, prefaţatorul cărţii, vede aici un ecou al liricii Magdei Isanos. Se observă preferinţa pentru repetiţia-refren şi pentru unele teme, prezente şi ulterior: lumina/Soarele, miracolul naturii, bucuria de a trăi şi, temă centrală, experienţa religioasă/trăirea spirituală („mă închin efortului obscur şi neobosit/ care stârneşte miracolul vieţii,/ mă închin acestei perpetui curgeri,/ acestei unice flăcări în care mă mistui şi eu” – <span class="CharOverride-1">Mă închin</span>). Următoarea carte, <span class="CharOverride-1">Iluminare</span> (1968),<span class="CharOverride-1"> </span>se deschide cu câteva poeme ample, antrenând sonorităţi alerte şi adesea insolite: „Învolburaţi rotatele discuri, discoboli!/ Rotiţi-vă lanţuri, carusele,/ populară roată a norocului,/ fascinante cercuri învăpăiate!/ Muzica! Desfăşuraţi muzica!/ Vânturătoare sisteme solare,/ sfere mari, sfere mici,/ roze ale vânturilor, mori de vânt,/ circular perpetuum mobile!” (<span class="CharOverride-1">Cântecul mimului</span>). Pe parcurs însă versurile pierd din intensitatea promisă, rămânând în sfera contemplaţiilor împinse spre extaz (<span class="CharOverride-1">Frumoasă eşti, natură...</span>, <span class="CharOverride-1">Oră de har</span>,<span class="CharOverride-1"> Când văd culorile</span> ş.a.). Atrag atenţia unele note erotice ce însoţesc dialogul cu divinitatea (<span class="CharOverride-1">Vis de dragoste</span>, <span class="CharOverride-1">Nesăturata</span>, <span class="CharOverride-1">Dorinţa</span>, <span class="CharOverride-1">Sărbătoarea sevelor</span>), nu în sens arghezian, ci ca simplă modalitate de a aduce laude „împăratului slavei”. <span class="CharOverride-1">Cântece de toate zilele</span> (1970) cristalizează panteismul anunţat anterior: Dumnezeu pare că „a coborât” în toate făpturile pământeşti, în plante, păsări, animale şi materie. Această lume măruntă, populată de pisici lăuze, căţei nou-născuţi, flori, melci, gângănii, vrăbii, arici, copaci, aduce la lumină sensibilităţi diafane ce o apropie pe <span class="CharOverride-2">C.</span> de Otilia Cazimir. Există o doză mare de lirism în simplitatea multor poezii, miza fiind sacralizarea fenomenelor cotidiene, domestice, banale, pe care eul poetic le percepe. Poemele din <span class="CharOverride-1">Clipe furate uitării</span> (1998) revelează un suflet senin, împăcat cu sine şi cu lumea, aflat în aşteptarea momentului morţii (<span class="CharOverride-1">Tainicul ceas</span>, <span class="CharOverride-1">Inscripţie</span>, <span class="CharOverride-1">Psalm</span>, <span class="CharOverride-1">Loc de verdeaţă</span>, <span class="CharOverride-1">Sfârşitul</span>, <span class="CharOverride-1">Rugăciunea în grădină</span>). Acest parcurs de final este însoţit de bucuria simplă trăită în natură, unde poeta îl ghiceşte, la fiecare pas, pe Dumnezeu: „Mă bucur de bogata frumuseţe a acestui pământ/ mă bucur de culorile verii/ mă bucur de macii generoşi/ mă bucur de blândele miresme/ mă bucur de această sfântă lumină,/ sumă a credinţei, speranţei şi iubirii/ flamură a lui Dumnezeu” (<span class="CharOverride-1">Mă bucur…</span>). Pentru <span class="CharOverride-2">C.</span>, Dumnezeu este şi se arată. Lumea „întrupându-se din mâinile şi suflarea Ziditorului” (<span class="CharOverride-1">Reavăn vânt de toamnă</span>) trezeşte regretul după clipele trecute (<span class="CharOverride-1">Nostalgie</span>), amintiri, trăiri lirice intense în faţa unor tablouri din natură (<span class="CharOverride-1">Zăpadă de aprilie</span>, <span class="CharOverride-1">Zi de iarnă însorită</span>,<span class="CharOverride-1"> Strălucitele nunţi</span>) sau la vederea florilor (<span class="CharOverride-1">Fragilitate</span>, <span class="CharOverride-1">Pajiştea</span>, <span class="CharOverride-1">Miracolul primăverii</span>, <span class="CharOverride-1">Tufa fermecată</span>). Poeta pare că a pătruns „tainele” şi poate vorbi despre om ca „frunză tremurătoare”, despre sensul vieţii: „duhuri osândite/ la servitutea cărnii // venim din noaptea Veşniciei/ care ne-a înveşmântat/ în aparenţa cărnii // mergem spre ziua Veşniciei/ care ne va despuia/ de aparenţa cărnii…” (<span class="CharOverride-1">De unde venim? Cine suntem? Încotro mergem?</span>). Relaţia cu divinul este vizibilă la fiecare pas, de la poemul <span class="CharOverride-1">Cânt într-un nou cerc de zare </span>şi de la poemele-rugăciune care-i urmează (<span class="CharOverride-1">Psalm</span>, <span class="CharOverride-1">Crez</span>, <span class="CharOverride-1">Facerea trandafirului</span>) până la cântecele de laudă, marcă a întregului volum (<span class="CharOverride-1">Cântec de laudă II</span>).</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Ochiul cel mare</span>, pref. Miron Radu Paraschivescu, Bucureşti, 1967; <span class="CharOverride-1">Iluminare</span>, Bucureşti, 1968; <span class="CharOverride-1">Cântece de toate zilele</span>, Bucureşti, 1970; <span class="CharOverride-1">Icoana stelei</span>, Bucureşti, 1971; <span class="CharOverride-1">Les Fontaines de l’âme</span>, Lausanne, 1976; <span class="CharOverride-1">Célébration quotidienne</span>, Romanel-sur-Lausanne, 1979; <span class="CharOverride-1">Debout, dans l’ordre et l’harmonie de la Création</span>, Lausanne, 1983; <span class="CharOverride-1">Le Danseur de corde</span>, Paris, 1985; <span class="CharOverride-1">Regard éclate</span>, La Tronche, 1988; <span class="CharOverride-1">Graines de c</span><span class="CharOverride-1">æ</span><span class="CharOverride-1">ur</span>, Le Mont-sur-Lausanne, 1989; <span class="CharOverride-1">Le Chant du mime</span>, Lausanne, 1990; <span class="CharOverride-1">Trame unique</span>, La Tronche, 1991; <span class="CharOverride-1">Le Frémissement de l’être</span>, Paris, 1996; <span class="CharOverride-1">Le Chant inépuisable</span>, Paris, 1997; <span class="CharOverride-1">Clipe furate uitării</span>, Bucureşti, 1998; <span class="CharOverride-1">La Lumière des arbres</span>, Paris, 1999; <span class="CharOverride-1">Éternels instants</span>, Lausanne, 2002; <span class="CharOverride-1">Poèmes dans la nuit</span>, Lausanne, 2005.</p>
			<p class="Heuristica___m_RPR"><span class="CharOverride-2">Repere bibliografice:</span> Marcel Mihalaş, <span class="CharOverride-1">„Ochiul cel mare”</span>, GL, 1967, 42; Muscalu, <span class="CharOverride-1">Dicţ. scriit. vrânceni</span>, <span class="CharOverride-1">48–49</span>; Anne-Lise Delacrétaz, Daniel Maggetti, <span class="CharOverride-1">Écrivaines et écrivains d’aujourd’hui</span>, Aarau (Elveţia), 2002, <span class="CharOverride-1">132</span>; Manolescu, <span class="CharOverride-1">Enciclopedia</span>, <span class="CharOverride-1">217</span>. &#9;<span class="Semnatura">S.G.</span></p>
			<p class="Heuristica_PRIMUL_Semnat"><span class="titlu-12">CRONICA</span>, revistă apărută la Bucureşti, săptămânal, între 12 februarie 1915 şi 31 iulie 1916. Director: I.N. Theodorescu-Arghezi; director literar: Gala Galaction (până la 27 aprilie 1916, când se retrage de la conducere, rămânând însă colaborator asiduu). Publicată în perioada neutralităţii României, <span class="CharOverride-2">C.</span> îşi propune prin semnătura directorului ca cititorii să găsească în paginile ei „cuvintele care mărginesc în genere acţiunile şi fac că unele activităţi se numesc politice faţă de altele, care poartă eticheta de literare sau artistice. Am dori să risipim noţiunile acestea şi să le amestecăm într-o singură imagine, care să fie viaţa, şi prin care să treacă ochiul cercetătorului încruntându-se sau strălucind. Ţinem să spunem că tot ce va cuprinde această revistă, excluzie făcând de partea-i documentară şi informativă viitoare, trebuie conservat înainte de toate ca literatură, o literatură aplicată, o literatură venită să trăiască cel mult o săptămână, de la un număr la altul” (<span class="CharOverride-1">Cronica</span>). <span class="CharOverride-2">C. </span>tipăreşte versuri de Tudor Arghezi (<span class="CharOverride-1">Belşug</span>, <span class="CharOverride-1">Unui prieten</span> <span class="CharOverride-1">mic</span>, datată şi localizată „1906, Versailles”), V. Demetrius (<span class="CharOverride-1">Buştenarii</span>, <span class="CharOverride-1">şarpele şi ea</span>), Ion Vinea (<span class="CharOverride-1">Septembrie</span>), Dragoş Protopopescu (<span class="CharOverride-1">Insania</span>, <span class="CharOverride-1">Menuet de seară</span>), Adrian Maniu (<span class="CharOverride-1">În adâncuri, Baladă</span>), I.C. Vissarion (<span class="CharOverride-1">Viorica</span>), A. Dominic (<span class="CharOverride-1">Omul</span>). Proză semnează I.C. Vissarion (<span class="CharOverride-1">Guturai şi leac</span>, <span class="CharOverride-1">De profundis</span>, <span class="CharOverride-1">Vorbe…</span>,<span class="CharOverride-1"> La târg</span>), Demostene Botez (<span class="CharOverride-1">O călătorie</span>, <span class="CharOverride-1">Cinism</span>), Gala Galaction (<span class="CharOverride-1">La un pahar de ceai</span>, <span class="CharOverride-1">În luna florilor</span>,<span class="CharOverride-1"> Agapia veche</span>), Horia Bottea (<span class="CharOverride-1">Bătrânii. Boierul Gună</span>, <span class="CharOverride-1">Coana Cotuţa</span>), Tudor Arghezi (<span class="CharOverride-1">La moartea lui Cucu</span>), Adrian Maniu (<span class="CharOverride-1">Întunecatele</span>), I. Vinea (<span class="CharOverride-1">Chronique villageoise</span>, <span class="CharOverride-1">Soliloc</span>, <span class="CharOverride-1">Poveşti necuviincioase. Prinţesa Limonata</span>), Natalia Negru (<span class="CharOverride-1">Spre cer, Nitocris</span> – fragmente din „romanul inedit” <span class="CharOverride-1">Floarea soarelui</span>) ş.a. Articole, comentarii şi eseuri pe subiecte diverse, multe din actualitatea politică românească şi europeană, sunt redactate de Dragoş Protopopescu (<span class="CharOverride-1">Afazia unei doctrine</span>), Dem. Theodorescu (<span class="CharOverride-1">Oraşul</span>, <span class="CharOverride-1">Când vrem să civilizăm Europa</span>), Horia Maniu (<span class="CharOverride-1">Opinia publică</span>, <span class="CharOverride-1">Un principiu naţional</span>), Marin Simionescu-Râmniceanu (<span class="CharOverride-1">Reflexii asupra războiului</span>), Paul Zarifopol (<span class="CharOverride-1">Război şi cultură</span>, <span class="CharOverride-1">Estetică utilă şi culturală</span>, <span class="CharOverride-1">Stil clasic</span>). În recenzii I. Vinea prezintă volume de poezii ale lui Ion Pillat (<span class="CharOverride-1">Amăgiri</span>), Adrian Maniu (<span class="CharOverride-1">Salomeea</span>), B. Nemţeanu (<span class="CharOverride-1">Stropi de soare</span>), G. Caïr. Rubricile „Note şi notiţe”, „Sub cortină”, „Din concretul săptămânii”, „Însemnări şi impresii” adună informații, glose, note felurite – literare, politice, artistice, teatrale – din activitatea instituțiilor culturale ori din viața unor nume vizibile în prim-planul cetăţii etc. Se remarcă „Pagini vechi”, unde sunt selectate în traducerea lui D.N. Ciotori – semnează exclusiv Antrax – ample extrase din memorialele de călătorie prin ţările române ale unor diplomaţi, voiajori particulari sau oficiali, demnitari străini din secolele al XVIII-lea şi al XIX-lea (G. Le Cler, contele d’Hauterive, prinţul de Ligne, Felix Colson, Lady Craven, Ştefan Raicevici ş.a.). Sub acelaşi generic sunt incluse şi succintele observaţii ale lui G. Sion, „membru al Societăţii Academice Române”, culese în 1887 din arhivele Chişinăului privitoare la istoria românilor şi pagini similare alese din opera istorică a lui Alexandru Amiras (<span class="CharOverride-1">Cronica anonimă a Ţării Moldovei</span>), Mihail Kogălniceanu (<span class="CharOverride-1">Cunoştinţa istoriei naţionale</span>) şi A.D. Xenopol (<span class="CharOverride-1">Epoca fanarioţilor</span>). Sporadic, sumare cronici plastice ori teatrale sunt redactate de Demostene Botez, Francisc Şirato, B. Brănişteanu, Ernest P. (Poldi), iar „Cronica rimată”, de asemenea ocazională, îi aparţine lui Mihail Sevastos sub nume propriu sau sub pseudonimul Rinaldo (<span class="CharOverride-1">Cântec barbar, Universitarii şi Mille</span>, <span class="CharOverride-1">Scrisoare publică:</span> <span class="CharOverride-1">Pană Trăsnea Sfântul către dl Al. Brătescu-Voineşti</span>). La „Corespondenţă”, o „poştă a redacţiei” rebotezată, titularul, Gala Galaction (uneori G. Gal.), inserează în numerele 35, 44 şi 46/1915 răspunsuri încurajatoare către trei tineri ale căror încercări poetice îi reţin atenţia: „Benjamin Fund. Iaşi” (B. Fundoianu): „De când aşteptaţi! […] Trebuie să ne întâlnim şi să vorbim. Dacă nu v-aţi schimbat locuinţa, la viitoarea mea trecere prin Iaşi voi veni să vă caut” (câteva versuri îi apăruseră în 1914 în revista ieşeană „Valuri”); „Ion Ojog. Iaşi”, căruia îi tipăreşte două strofe intitulate <span class="CharOverride-1">Simbolism</span>, şi „Perpessicius. Brăila”: „Mi se pare că e izbutită şi mi se pare că ţi se cuvine mai mult decât două rânduri de corespondenţă. La revedere, în numărul viitor” – iar în numărul următor, 47, se poate citi poezia unui tânăr combatant mutilat de război, <span class="CharOverride-1">Ad provinciales, meum in</span> <span class="CharOverride-1">Gretchen amorem spernentes</span>, semnată Perpessicius (pseudonim folosit prima dată aici; la debutul poetic din „Versuri şi proză”, în 1913, semnase cu alt pseudonim). Redacţia se face remarcată şi printr-o constantă poziţie critică ofensivă nu doar faţă de unele reviste ale momentului, rivale („Flacăra”), cât şi prin replicile polemice date unor confraţi ale căror opinii sau atitudini publice le consideră distonante, majoritatea prin condeiele lui Arghezi (<span class="CharOverride-1">Carmen Sylva, Pentru Cocea, pur şi simplu</span>), Gala Galaction (<span class="CharOverride-1">D-sale d-lui Barbu Şt. Delavrancea, scrisoare respectuoasă şi deschisă, Vulpea şi strugurii sau dl Lovinescu moralist</span>), I. Vinea (<span class="CharOverride-1">Literatura, Lovinescu etc.</span>), G. Bogdan-Duică (<span class="CharOverride-1">Abderă universitară</span>). Prezentarea grafică a revistei, coperta şi desenele-viniete din interior îi aparţin lui Francisc Şirato până aproape de dispariţia ei, doar întâmplător alternant cu Iser sau cu Rodica Maniu. La împlinirea unui an de existenţă a <span class="CharOverride-2">C.</span>, concomitent cu tipărirea integrală a colecţiei în condiţii de lux, sub o copertă personalizată, executată la cererea expresă a solicitantului amator de a o achiziţiona, ultimul dintr-o serie de colaboratori evocați pentru sprijinul material acordat de-a lungul timpului, Arghezi îi mulţumeşte cam sibilinic unui om căruia „cu recunoştinţă i-am pune numele în fruntea paginilor de faţă dacă situația lui socială şi politică n-ar fi o piedică sentimentală serioasă la exprimarea liberă a unor scriitori timizi în a se bucura”. Această devoalare incompletă ar putea fi o încercare a directorului de a îndepărta suspiciunea că revista era subvenţionată cu bani nemţeşti, dată fiind adeziunea corpului redacţional şi a celor doi conducători ai ei la politica Germaniei, premergătoare Primului Război Mondial. Cele peste şaptezeci de numere ale <span class="CharOverride-2">C.</span> sunt în chip evident efortul susţinut al editorilor ei, în special al lui Tudor Arghezi, dovadă de necontestat fiind şi mulțimea mare de iscălituri sub care se disimulează: A., T., I.N. T., I.T., T.A. Din comitet, Ion Tudor, Aug. T. Augustin, Peb., Pebeco, Re. Por. Ter., Primus, Teodor. Cu numărul cumulat 74–77 din 31 iulie 1916, <span class="CharOverride-2">C.</span> anunţă cititorii (circa trei mii) că „îşi îngăduie o vacanţă de două luni”, dar revenirea rămâne simplă promisiune. Alţi colaboratori: C. Mille, I.U. Soricu, Andrei Branişte (Tudor Teodorescu-Branişte), K. Mill (Camil Petrescu), Mihail Săulescu, Emil Isac, Alerm (Alerm-Iaşi; Alex R. Moroianu), Davis (Vasile D. Păun). &#9;<span class="Semnatura">R.P.</span></p>
			<p class="Heuristica_PRIMUL_Semnat"><span class="titlu-12">CRONICA</span>, publicaţie apărută la Baia Mare, săptămânal, apoi lunar, cu întreruperi, de la 16 septembrie 1936 până la 29 aprilie 1941. Redactor responsabil și proprietar: Gheorghe Crişan. Articolul-program redacţional, intitulat <span class="CharOverride-1">Câteva precizări</span>, e plin de entuziasme şi de idealuri avântate: „Suntem români în primul rând şi credem în nobleţea sufletului românesc” etc. Dintre rubrici, câteva sunt permanente: „Locale”, „Cronica sportivă”, „Săptămâna”. <span class="CharOverride-2">C.</span> inserează vagi comentarii pe marginea stării politice şi sociale a vremii, informaţii de interes local sau despre vecini (Sălajul, spre exemplu, revine uneori în atenţie), comentarii sportive, mică publicitate. Literatura este o chestiune „de casă”, sub atenţia redactorului revistei. Poezie publică Gheorghe Crişan, Mihai Sălăgean, Petre Dulfu (foarte frecvent, mai ales texte reproduse), Ion Sofia Manolescu, Mihai Beniuc, Ion Şiugariu, I. Rodina, Maria Levandovschi. Proză semnează acelaşi Gheorghe Crişan, tot el fiind şi autorul unui lung reportaj în serial, <span class="CharOverride-1">În subteranele cu comori. </span>Rar îşi fac loc comentarii muzicale (semnate de muzicologul Vasile Mocanu) sau de artă plastică. Treptat, revista îşi lărgeşte spaţiul cultural şi îşi îmbunătăţeşte aspectul grafic, mai ales ilustraţia fotografică. Dintre acţiunile demne de semnalat se reţin o listă de subscripţie în folosul nefericitului poet şi ziarist I. Rodina, numărul omagial închinat lui Octavian Goga, susţinerea operei lui Petre Dulfu (fie şi printr-o recenzie). Fără să excludă literatura din cuprinsul său, în februarie – martie 1939 <span class="CharOverride-2">C.</span> editează suplimentul „Cronica literară”, cu preocupări literare prioritare. În paginile suplimentului sunt găzduite poezii de Mihai Beniuc, Coriolan Gheţie, Ion Sofia Manolescu, Lucreţia Karr (Karnabatt), Ion Şiugariu, Vasile Spiridonică, D. Hinoveanu, George Meniuc, Gheorghe Crişan, C. Pârlea și recenzii la volume de Virgil Carianopol, George Petcu, Matei Alexandrescu ş.a. Strădania publicaţiei de a ieşi din spaţiul provincial a reuşit parţial. Uneori însă calitatea semnăturilor o limitează la un interes local. &#9;<span class="Semnatura">V.T.</span></p>
			<p class="Heuristica_PRIMUL_Semnat"><span class="titlu-12">CRONICA</span>, revistă cu profil „politic, social, cultural” care apare la Iaşi săptămânal, din 12 februarie 1966, după 1990 doar cu preocupări culturale. În prima etapă director este Constantin Ciopraga; redactori-şefi adjuncţi: N. Barbu, Corneliu Sturzu, Corneliu Ştefanache; secretar general de redacţie: Mircea Radu Iacoban; în 1969 N. Barbu figurează ca redactor-şef adjunct, iar cu numărul 20 din acelaşi an încetează funcţia de redactor-şef adjunct a lui Corneliu Sturzu; cu numărul 6/1970 Ştefan Oprea devine secretar general de redacţie, de la numărul 19/1970 se încheie directoratul lui Constantin Ciopraga şi este instalat redactor-şef Liviu Leonte. De la numărul 46/1979 redactor-şef este Ion Ţăranu, redactor-şef adjunct Ştefan Oprea, iar secretari responsabili de redacţie Paul Balahur şi Vasile Constantinescu. Numărul 50/1989 este o ediţie specială, în care sunt reflectate evenimentele politice din decembrie 1989. Provizoriu, se constituie un „colectiv redacţional” condus de Ştefan Oprea. Cu numărul 4/1990 redactor-şef e numit Ioan Holban. <span class="CharOverride-2">C. </span>continuă ca serie nouă, cu apariţie lunară, din iulie 1997, cu o echipă formată din Valeriu Stancu (redactor-şef), Vasile Constan&#173;tinescu, Bogdan Mihai Mandache și Mariana Stancu (redactori). Ulterior, Bogdan Mihai Mandache devine redactor-șef adjunct, iar Mariana Stancu secretar general de redacție (2000). Primul colegiu de redacţie al publicaţiei era compus din Otilia Cazimir, Al. Dima, Ion Creangă, Ilie Grămadă, Dan Hatmanu, Gavril Istrate, George Lesnea, Petre Mâlcomete, Cristofor Simionescu, Achim Stoia, Nicolae Ţaţomir. Din configuraţia acestui colegiu se înţelege intenţia revistei de a acoperi toate manifestările culturale şi ştiinţifice din Iaşi şi Moldova (literatură, arte plastice, teatru, muzică, istorie, ştiinţe exacte etc.). Într-un scurt <span class="CharOverride-1">Cuvânt înainte</span>, semnat „Cronica”, se arată că aceasta „va fi o revistă a realităţilor actuale, propunându-şi ca, alături de alte publicaţii, să devină un factor activ al vieţii politice, sociale şi culturale din patria noastră”, formulare care respecta directivele ideologice, spiritul hotărârilor PCR. Rubricile revistei sunt tipizate, ca și la alte reviste cu acelaşi profil: „Cronica vieţii culturale”, „Cronica în actualitate”, „Cronica artelor”, „Cronica literelor”, „Cronica ştiinţelor”, „Cronica pe glob”. În general, această structură a rămas neschimbată aproape trei decenii de la apariţie. Seria nouă, de după 1997, capătă un caracter preponderent cultural și propune câteva rubrici noi: „Salonul literar”, „Poesis”, „Cuvântul care uneşte”, „Scriitori francofoni în spaţiul cultural român” ş.a., dedicând pagini speciale traducerilor, dar şi artelor plastice, teatrului, muzicii, filmului, precum şi unor domenii ca filosofia, istoria, religia etc. Încă de la începuturi, în paginile revistei au publicat majoritatea personalităţilor vieţii spirituale ieşene, dar şi din întreaga ţară, <span class="CharOverride-2">C.</span> năzuind şi reuşind a fi o publicaţie de nivel naţional. În chiar primul număr, pe lângă ieşenii Otilia Cazimir (poezie), N. Barbu, Ştefan Oprea, Mircea Radu Iacoban, Ioan Constantinescu, Adi Cusin, Mihai Drăgan (la „Cronica literară”), se disting semnăturile lui Adrian Marino (Cluj-Napoca) şi Iorgu Iordan (Bucureşti), ambii foşti ieşeni, iar în numerele imediat următoare sunt prezenţi Demostene Botez, Aurel Rău, Dumitru Radu Popescu ş.a. În decursul anilor <span class="CharOverride-2">C.</span> şi-a creat un profil propriu. Poeţii cultivaţi de revistă sunt în general din Moldova (Iaşi, Bacău, Suceava, Botoşani, Piatra Neamţ) şi au o bună cotă valorică: Emil Brumaru, Ioanid Romanescu, Mihai Ursachi, Ion Chiriac, Gheorghe Drăgan, Radu Cârneci, Dan Laurenţiu, Nicolae Turtureanu, Mihai Sabin, Ovidiu Genaru, Sergiu Adam, Ana Mâşlea, Aura Muşat, Angela Traian, Daniela Caurea, Corneliu Sturzu, Haralambie Ţugui, Florin Mihai Petrescu. Li se alătură, după 1990, George Anca, Marcel Mureșeanu, Calistrat Costin ș.a. George Lesnea e prezent în paginile revistei până la sfârşitul vieţii sale, fiind un fel de simbol al publicaţiei. Rubricile „Poesis” și „Salonul literar” propun cu regularitate profiluri lirice contemporane (Vasile Popa Hominceanu, Eugen Evu, Shaul Carmel, Simion Bogdănescu, Ion Hurjui, Horia Zilieru). În proză colaborările de prestigiu sunt mai puţin numeroase, la fel în dramaturgie, dar deloc neînsemnate: Corneliu Ştefanache, George Bălăiţă, Mircea Radu Iacoban, Ştefan Oprea, Ion Ţăranu, Stelian Baboi, Andi Andrieş, Ion Istrati, Ioan Petru Culianu, care debutează aici în 1967 cu proză scurtă. În ultimele două decenii apar alte nume: Dumitru Vacariu publică fragmente din romanul <span class="CharOverride-1">Porumbeii albaștri</span>, Doru Kalmuski din <span class="CharOverride-1">Marele anes&#173;tezist</span>, Valeriu Stancu din <span class="CharOverride-1">Suflete cu ieșire la mare</span>, iar Emil Baltag din piesa <span class="CharOverride-1">Nesfârșita scară</span>. Sectorul de critică este în toţi anii de apariţie susţinut cu seriozitate de cronicari literari ca Al. Andriescu, Liviu Leonte, Mihai Drăgan, Zaharia Sângeorzan, Laurenţiu Ciobanu, Magda Ursache, Florin Faifer, Ioan Holban. Prolifică este rubrica „Jurnal cu scriitori”, cuprinzând cronici și recenzii ce iau pulsul noilor apariții. Semnează Ilie Dan, Ion Hurjui, Liviu Papuc ș.a. Densă este și rubrica „Restituiri”, unde Antonio Patraș abordează <span class="CharOverride-1">Scrisorile către bunul Dumnezeu</span> ale lui I.D. Sîrbu, iar Gh. Lixandru se oprește la subiectul <span class="CharOverride-1">Anton Crihan – </span><span class="CharOverride-1">universitar și om politic</span>. Istoria literară este prezentă și în cadrul rubriciilor „Recuperări”, „Fondul principal al culturii ro&#173;mâne”, „Memoria documentului”. Dionisie Vitcu semnează <span class="CharOverride-1">Memorialistica lui Constantin Ciopraga</span> și se ocupă de experiența americană a lui Petru Comarnescu, iar Emanuela Ilie figurează cu articolul <span class="CharOverride-1">Un nuvelist interbelic (aproape) uitat: Victor Papilian</span>. Datorită prezenţei în conducerea revistei a doi oameni de teatru, N. Barbu şi Ştefan Oprea, la care se adaugă, din redacţie, Al. I. Friduş şi, din afara redacţiei, Constantin Paiu şi Val Condurache, critica dramatică este un segment reprezentativ al publicaţiei. Aproape nu există spectacol din teatrele din Moldova (multe şi din restul ţării) care să nu fie comentat cu probitate. De asemenea, se evidenţiază numeroasele dezbateri pe teme teatrale, de literatură, arte etc. O rubrică specializată, „Privitor ca la teatru”, capătă substanță grație interviurilor Oltiței Cîntec. De fapt, un compartiment bine ilustrat și după 1990 este tocmai acela al interviurilor, formând conținutul rubricii „Tertium non datur”. Mai cu seamă la „Salonul literar” se publică adevărate fişe de dicţionar, portrete detaliate ale unor autori contemporani consacraţi, de regulă cu prilejuri aniversare: Ana Blandiana, Mihai Ursachi, Cezar Ivănescu, Adrian Popescu, Lucian Vasiliu, Valentin Taşcu, Emil Nicolae, Ion Stratan, Aura Christi, Ioan Ţepelea, Cristian Simionescu, Ioan Moldovan, Leo Butnaru ş.a. Frecvent sunt realizate contacte strânse cu literatura din Republica Moldova. Traducerile sunt, înainte de 1990, sporadice şi fără un program anume (Isaak Babel, Ray Bradbury, Jorge Luís Borges, Yasunari Kawabata, George Orwell, Antoine de Saint-Exupéry ş.a.), pentru ca, în noua serie să devină evident un proiect bine gândit al deschiderii spre spaţii culturale dintre cele mai diverse. În afară de preocupările literare, <span class="CharOverride-2">C.</span> acordă atenţie ştiinţelor, istoriei, politicii. Este interesantă „Cronica în imagini”, un ansamblu de fotografii de arhivă din bogata viaţă literară, politică, ştiinţifică, artistică a Iaşilor. Anchetele, „Convorbirile «Cronicii»”, mesele ro&#173;tunde dau măsura participării la problemele majore ale timpului, revista fiind prezentă în numeroase zone de interes din Moldova, prin reportaje, dezbateri etc. Polemicile sunt rare și urbane. Astfel, în numărul 8/2003 Ionel Savitescu scrie indignat de „elucubrațiile” „unei cărți tendențioase, denigratoare și scrisă la comandă”, <span class="CharOverride-1">Mitologii ale scolului XX. Dumézil, Lévi-Strauss, Eliade </span>de Daniel Dubuisson (<span class="CharOverride-1">Defăimarea lui Eliade</span>). O lectură agreabilă o reprezintă serialul de călătorie al lui Valeriu Stancu, <span class="CharOverride-5">à </span><span class="CharOverride-1">l’ombre des érables en fleur</span>. Implicaţia politică a revistei până în decembrie 1989 a fost cea impusă în întreaga ţară, editorialele şi unele luări de cuvânt aparţinând fără abatere festivismului şi triumfalismului epocii. După 1989 <span class="CharOverride-2">C.</span> devine însă o adevărată revistă de cultură cu deschidere naţională şi universală. Alți colaboratori: Constantin Dram, Mihai Botez, Elvira Sorohan, Natalia Cantemir, Cătălin Bordeianu. &#9;<span class="Semnatura">V.T., D.B</span><span class="CharOverride-1">.</span></p>
			<p class="Heuristica-PRIMUL"><span class="titlu-12">CRONICA ANONIMĂ A MOLDOVEI (1661–1729)</span><span class="titlu-12 CharOverride-3">,</span><span class="CharOverride-2"> </span>cronică oficială, redactată în limba română, la îndemnul şi în timpul primei domnii a lui Grigore II Ghica (1726–1729), numită şi <span class="CharOverride-1">Cronica anonimă ghiculească</span> sau <span class="CharOverride-1">Pseudo-Amiras</span>. Teza paternităţii anonime a scrierii, susţinută de Mihail Kogălniceanu (primul ei editor), Al. Piru, Ariadna Camariano-Cioran şi Dan Simonescu, nu reuşeşte să infirme atribuirea textului, de către I.G. Sbiera, N. Iorga, C.A. Stoide şi, cu solide argumente filologice, de N.A. Ursu, lui Alexandru Amiras, în mod cert traducător al cronicii în greceşte la Iaşi, în 1729. Prima parte, compilativă, corespunzătoare perioadei 1661–1726, prelucrează în spirit oficial, dar cu adaosuri originale, tradiţia orală şi cea istoriografică din <span class="CharOverride-1">Cronica anonimă racoviţeană</span> şi dintr-un presupus „izvod al Costăcheştilor”, atribuit lui Ştefan Pădure. Partea originală a cronicii se inspiră din cronica lui Radu Popescu pentru genealogia encomiastică a Ghiculeştilor şi pentru unele domnii muntene. Într-un mod puţin obişnuit, textul încorporează documente oficiale orientale traduse de Amiras. La rândul său, letopiseţul este unul din izvoarele unei compilaţii anonime păstrate în limba greacă, numită <span class="CharOverride-1">Cronica Ghiculeştilor,</span> referitoare la istoria Moldovei dintre 1695 şi 1754. Cronica urmăreşte, într-o succesiune evenimenţială şi portretistică, domnitorii pământeni şi fanarioţi, relaţiile lor cu boierimea autohtonă şi cu noua clientelă adusă de la Ţarigrad. Figură întunecată, Gheorghe Duca, „prea vrăjmaş şi plin de toată răutatea”, asuprea cu „dăjdii” deopotrivă norodul şi boierimea – lezare a privilegiilor aspru sancţionată. Precis consemnată, răscoala lui Hâncu este urmărită în toate fazele şi dedesubturile ei: lupta de la Ciric, tergiversările lui Duca pentru a o înăbuşi cu ajutor turcesc, complicitatea boierilor de la Iaşi cu cei răzvrătiţi, trădaţi chiar de conducătorul lor. Vremea lui Constantin Duca, ginerele lui Constantin Brâncoveanu, ce întreţinea „cu multă cheltuială” grecii (seimenii) aduşi de la Ţarigrad, este tulburată de nemulţumirile boierilor Gavriliţeşti. Mihai Racoviţă, lăudat la început pentru că era „nemăreţu şi cinstitoriu” cu boierimea „de ţară”, cade curând în dizgraţia cronicarului. Nicolae Mavrocordat, înfăţişat favorabil pentru că era unchiul lui Grigore Ghica, dar şi „cărturar mare”, face reforme în învăţământul epocii şi dă scutiri fiscale boierimii şi clerului. Lui Dimitrie Cantemir, apreciat pentru cultura sa şi pentru buna cunoaştere a vieţii turcilor, cronicarul nu-i dezaprobă politica orientată spre Petru cel Mare. Cronica, antiracoviţeană, îl încondeiază pe Mihai Racoviţă, ce împărţea dregătorii rudelor, era rău platnic şi lacom de bani, pe care îi storcea prin înscenarea de procese. Cronicarul este martor ocular al războiului purtat cu nemţii în 1716–1717, urmat de molime, foamete şi înăsprirea birurilor, inventariate cu minuţie şi cu obidă. Pentru protectorul său, Grigore Ghica, autorul recurge la o înşirare encomiastică de calităţi: bun judecător şi milostiv cu familia predecesorului său, politician abil în conflictele cu tătarii, spirit înnoitor în acţiunile culturale şi edilitare, ce dădeau strălucire Curţii princiare. Guvernarea lui „ca o lumină au străluminat, plină de bucurie”. Cronica rămâne o mărturie bogată în date istorice, politice şi sociale (despre starea populaţiei şi fiscalitate, despre viaţa comercială din târguri ş.a.). Valoarea literară a textului provine din bogăţia portretistică, din naraţiunea colorată şi claritatea stilistică. Traducerea grecească a cronicii, făcută de Amiras, a fost transpusă în franceză de Nicolas Génier în 1741.</p>
			<p class="Heuristica___mici"><span class="CharOverride-2">Ediţii: </span><span class="CharOverride-1">Cronica anonimă a Ţării Moldovei care se începe de la domnia lui Istrati Dabija Vv. şi se sfârşeşte cu domnia lui Grigore Ghica Vodă cel bătrân (1662–1735)</span>,<span class="CharOverride-1"> </span>în <span class="CharOverride-1">Letopisiţile Ţării Moldovei</span>, III, publ. M. Kogălniceanu, Iaşi, 1846, <span class="CharOverride-1">85–174</span>, în <span class="CharOverride-1">Cronicele României sau Letopiseţele Moldovei şi Valahiei</span>, III, publ. M. Kogălniceanu, Bucureşti, 1874, <span class="CharOverride-1">99–180</span>; <span class="CharOverride-1">Cronica anonimă a Moldovei. 1661–1729</span>, îngr. şi introd. Dan Simonescu, Bucureşti, 1975.</p>
			<p class="Heuristica___m_RPR"><span class="CharOverride-2">Repere bibliografice:</span> I.G. Sbiera, <span class="CharOverride-1">Mişcări culturale şi literare la românii din stânga Dunării în răstimpul de la 1504–1714</span>, Cernăuţi, 1897, <span class="CharOverride-1">182–185</span>;<span class="CharOverride-1"> </span>Iorga, <span class="CharOverride-1">Ist. lit. XVIII</span>, I, <span class="CharOverride-1">381–391</span>; Iorga, <span class="CharOverride-1">Ist. lit.</span>, II, <span class="CharOverride-1">520–533</span>;<span class="CharOverride-1"> </span>Piru, <span class="CharOverride-1">Ist. lit.</span>,<span class="CharOverride-1"> </span>I, <span class="CharOverride-1">386–390</span>;<span class="CharOverride-1"> Ist. lit.</span>,<span class="CharOverride-1"> </span>I, <span class="CharOverride-1">592–596</span>; Dan Simonescu, <span class="CharOverride-1">Cronica anonimă a Moldovei. 1661–1729</span>, Bucureşti, 1975; C.A. Stoide, <span class="CharOverride-1">Cronica anonimă şi autorul ei</span>, AIX, t. XIII, 1976; <span class="CharOverride-1">Dicţ. lit. 1900</span>, <span class="CharOverride-1">244–245</span>; Dumitru Velciu, <span class="CharOverride-1">Cronica anonimă a Moldovei. 1661–1729 (Pseudo-Amiras) şi problema autorului ei (I–IV)</span>,<span class="CharOverride-1"> </span>LL, 1993, 1<span class="CharOverride-1">–</span>4, 1994, 3–4, 1995, 2; Ursu, <span class="CharOverride-1">Contribuţii ist. lit.</span>, <span class="CharOverride-1">160–181. &#9;</span><span class="Semnatura">A.Sm.</span></p>
			<p class="Heuristica-PRIMUL"><span class="titlu-12">CRONICA ANONIMĂ RACOVIŢEANĂ (Letopisiţul Ţării Moldovii de la domnia lui Istrati Dabija Vv. până la a triea domnie a lui Mihai Racoviţă Vv.)</span>, cronică scrisă în Moldova în secolul al XVIII-lea, ce relatează evenimentele în continuarea letopiseţului lui Miron Costin. Este o compilaţie alcătuită de doi autori anonimi: un admirator al boierului Alexandru Buhuş, prezentând istoria Moldovei dintre 1661 şi 1703 (text cunoscut şi sub numele <span class="CharOverride-1">Cronica buhuşească</span>), şi un cronicar de Curte al lui Mihai Racoviţă, care relatează evenimentele dintre 1703 şi 1729. Izvodul „buhușesc”, scris prin 1705–1706 de un boiernaș din suita hatmanului Alexandru Buhuș, considerat text autonom de unii specialiști (D. Velciu ș.a.), a fost integrat, cu extensiuni și prefaceri, de un autor anonim în <span class="CharOverride-1">Cronica racovițeană</span>, cunoscută în tradiția istoriografică și ca letopisețul <span class="CharOverride-1">Pseudo-Muste. </span>În fapt, Nicolae Muste este doar copistul manuscriselor<span class="CharOverride-1"> </span>publicate de N. Bălcescu și M. Kogălniceanu. <span class="CharOverride-1">Cronica buhușească</span>, ce cuprinde o expunere relativ obiectivă şi imparţială a evenimentelor, începe cu domnia lui Eustratie Dabija, devenit domn oarecum împotriva voinţei sale, prin intervenţia la Poartă a unuia dintre intriganţii boieri Ruset. Îi urmează la domnie Gheorghe Duca, grec venit în Moldova pe vremea lui Vasile Lupu, când era simplu ucenic la „dugheană la abăgerie”. În cea de-a doua domnie a lui Gheorghe Duca izbucneşte răscoala orheienilor şi a lăpuşnenilor conduşi de Hâncu şi de Durac serdarul, care ajung a ataca Curtea domnească de la Iaşi. Hatmanul Buhuş este eroul principal, ca învingător, în episoadele despre luptele moldovenilor cu nemţii la Suceava şi la Cetatea Neamţ. La întoarcerea de la asediul Vienei, spre Moldova, în episodul de la Domnești, hatmanul va încerca zadarnic să-l salveze pe Duca din încercuirea podgheazurilor leșești trimise de Ștefan Petriceicu. Trădaţi de seimenii săi și ascultând de „sfatul înșelător” al lui Miron Costin, polonofil disimulat, atât vodă, cât și logofătul sunt duși în Polonia. Tragedia uciderii fraților Costin va fi declanșată de „pizma și zavistia” vistiernicului Iordache, țintă a sarcasmelor lui Miron Costin, și de adversitatea ginerelui domnesc, Lupul Bogdan, față de Velicico Costin, bănuit de urzeli pentru mazilirea domnului Constantin Cantemir. Calităţile de povestitor ale cronicarului unesc simplitatea, reţinerea calmă cu accentele de durere provocate de împrejurări dramatice. Partea a doua a letopisețului, de altă factură, îl are în centru pe Mihai Racoviţă, urmărit în cele trei domnii alternative ale sale. Alegerea voievodului, cu asentimentul marilor boieri, presupune, ca și la alți cronicari, intervenția voinței divine. Domn plin de calităţi şi popular cu supuşii, cum îl prezintă letopiseţul, Racoviţă nu este scutit de intrigile la Poartă ale lui Constantin Brâncoveanu, ale cărui manevre aduc în scaunul Moldovei când pe Antioh Cantemir, când pe Nicolae Mavrocordat, figuri contrastante, ce pun în evidenţă şi mai mult meritele celui admirat. Fire slabă, depărtat de grija ţării, Antioh Cantemir îşi petrece vremea la vânătoare, iar tronul şi-l păstrează prin obedienţa totală faţă de turci. Nicolae Mavrocordat, domn cu „mândrie grecească”, a cărui cârmuire este prezentată în culori întunecate, se înconjoară numai de greci, „cât rămăsese Fanariul pustiu în Țarigrad”, folosind tălmaciul pentru a se înţelege cu oamenii ţării, şi persecută boierimea moldoveană. Un rol nefast are sfetnicul de credinţă al lui Nicolae Mavrocordat, grecul Spandoni, acoperit de invective, o „poghibală spurcată”, care trăieşte din colportaj şi intrigi. În partea consacrată celei de-a treia domnii a lui Mihai Racoviţă sunt prezentate faptele de bravură ale domnitorului: luptele cu austriecii de la mănăstirile Caşin şi Mira, incursiunea în Ardeal, ciocnirile cu tătarii. Cronicarul urmăreşte succint şi evenimentele din Ţara Românească, legate de domnia şi sfârşitul tragic al lui Brâncoveanu, încheind cu lamentaţia de tipul <span class="CharOverride-1">fortuna labilis </span>asupra deşertăciunii lumii. Sunt consemnate, de asemenea, momente istorice externe: lupta lui Petru cel Mare cu suedezii și înfrângerea lui Carol XII, care tot „simeț se ținea, crai nebiruit”, tratatul încheiat de ţar cu Dimitrie Cantemir, considerat de cronicar un act „nesocotit” și, în fine, moartea lui Petru I. Sfârşitul cronicii este consacrat domniei lui Grigore II Ghica, domn ce aducea îmbunătăţiri sociale (reducerea birurilor) şi culturale (deschiderea unor şcoli). Cronicarul anonim al lui Mihai Racoviță pare a aparține marii boierimi, căreia îi apără privilegiile, și se arată deprins cu viața publică la înalt nivel a țării. Om cultivat, el asimilează bine opera lui Miron Costin, de la care preia gânduri asupra oamenilor și a istoriei, idei politice, dar și procedee literare (discursuri în <span class="CharOverride-1">oratio recta </span>pentru a marca dramatismul unor situații), expresii și sentințe morale. Pentru comentariile sale sapiențiale, recurge la precepte și „învățături” pe teme date extrase din <span class="CharOverride-1">Ceasornicul domnilor</span>, tradus de Nicolae Costin după Antonio de Guevara. Aplică un cod de comportament pentru suveranii bătrâni precum Dumitrașcu Cantacuzino (ironizat pentru rătăcirile sale amoroase) şi creează un memento dureros provocat de ingratitudinea rudelor uzurpatoare ale Brâncoveanului. Valoarea literară a letopiseţului este completată de portretistica bogată şi de caracterul memorialistic al multor pasaje.</p>
			<p class="Heuristica___mici"><span class="CharOverride-2">Ediţii:</span> <span class="CharOverride-1">Letopisiţul Ţării Moldovii de la domnia lui Istrati Dabija Vv. până la a triea domnie a lui Mihai Racoviţă Vv.</span>, publ. N. Bălcescu şi A.T. Laurian, „Magazin istoric pentru Dacia”, III, 1846; ed. în <span class="CharOverride-1">Letopisiţile Ţării Moldovii</span>,<span class="CharOverride-1"> </span>III, publ. M. Kogălniceanu, Iaşi, 1846, <span class="CharOverride-1">7–80</span>, în <span class="CharOverride-1">Cronicele României sau Letopiseţele Moldovei şi Valahiei</span>, III, publ. M. Kogălniceanu, Bucureşti, 1874, <span class="CharOverride-1">3–95</span>; <span class="CharOverride-1">Letopiseţul Ţării Moldovei de la Istratie Dabija până la domnia a doua a lui Antioh Cantemir. 1661–1705</span>, îngr. și introd. Constantin Giurescu, Bucureşti, 1913.</p>
			<p class="Heuristica___m_RPR"><span class="CharOverride-2">Repere bibliografice: </span>I.G. Sbiera, <span class="CharOverride-1">Mişcări culturale şi literare la românii din stânga Dunării în răstimpul de la 1504–1714</span>, Cernăuţi, 1897, <span class="CharOverride-1">177–182</span>;<span class="CharOverride-2"> </span>Iorga, <span class="CharOverride-1">Ist. lit. XVIII</span>,<span class="CharOverride-1"> </span>I, <span class="CharOverride-1">179–191</span>;<span class="CharOverride-1"> </span>Constantin Giurescu, <span class="CharOverride-1">Introducere </span>la<span class="CharOverride-1"> Letopiseţul Ţării Moldovei de la Istratie Dabija până la domnia a doua a lui Antioh Cantemir. 1661–1705</span>, Bucureşti, 1913; Iorga, <span class="CharOverride-1">Ist. lit.</span>, II, <span class="CharOverride-1">252–268</span>; Lăudat, <span class="CharOverride-1">Ist. lit.</span>, I, <span class="CharOverride-1">301–311</span>;<span class="CharOverride-1"> </span>Piru,<span class="CharOverride-1"> Ist. lit.</span>,<span class="CharOverride-1"> </span>I, <span class="CharOverride-1">366–370</span>;<span class="CharOverride-1"> Ist. lit.</span>, I, <span class="CharOverride-1">587–592</span>; Ursu, <span class="CharOverride-1">Memorialistica</span>, <span class="CharOverride-1">194–195</span>, <span class="CharOverride-1">203–204</span>; <span class="CharOverride-1">Dicţ. lit. 1900</span>,<span class="CharOverride-1"> 246</span>; Dumitru Velciu, <span class="CharOverride-1">Autorul probabil al principalului izvod anonim folosit de Neculce în cronică</span>, LL, 1991, 3–4; Dumitru Velciu, <span class="CharOverride-1">Miron Costin. Raporturile literare cu contemporanii și posteritatea sa istoriografică</span>, București, 1995, <span class="CharOverride-1">159–167</span>,<span class="CharOverride-1"> 179–187</span>; Mazilu, <span class="CharOverride-1">Recitind</span>, III, <span class="CharOverride-1">157–159</span>,<span class="CharOverride-1"> 665</span>. &#9;<span class="Semnatura">A.Sm.</span></p>
			<p class="Heuristica_PRIMUL_Semnat"><span class="titlu-12">CRONICA ARGEȘULUI</span>, revistă apărută la Piteşti, bilunar, între 1 ianuarie şi 15 iunie 1927, cu sub&#173;titlul „Literară – artistică – socială”. Odată cu numărul 2, când își modifică titlul inițial „Cronica” în „Cronica Argeșului”, anunță în câteva rânduri și intențiile redacției de a deveni „o foaie de reală cultură, în care pe lângă articole și studii originale vor fi și traduceri din floarea literaturilor străine”. Dezideratele întrec însă posibilitățile reale, o reorganizare „în genul marilor publicații, cu o frumoasă copertă în culori” fiind preconizată peste alte câteva numere. Conducerea aparține unui comitet nemenționat; redactori: I. Glonțescu și C. Popescu. În secțiunea literară se reproduc versuri din volumele <span class="CharOverride-1">Nu mi-am plecat genunchii </span>de Elena Farago şi <span class="CharOverride-1">Poeme cu îngeri</span> de V. Voiculescu, concurate de compuneri şcolăreşti șchioape, semnate de Mihai Nanu (<span class="CharOverride-1">Revederi</span>), C.D. Papastate, sub pseudonimul Costia Sergiu (<span class="CharOverride-1">Ciorile</span>), Lil de Vis (<span class="CharOverride-1">Crăiasa primăverii </span>– poeme fluviu din <span class="CharOverride-1">Iubita poetului</span>, cartea I) şi de abundente „cronici fanteziste” cu pretenţii ironico-umoristice, inspirate unui Galion de orăşelele judeţului Argeş. Meritorii datorită ideilor abordate sau a semnalării unor tendinţe ce se manifestă în mişcarea literelor din țară, dar nu întotdeauna şi prin limpezimea ori prin nuanţele argumentării propriu-zise, sunt editorialele lui Mihail Lungianu (<span class="CharOverride-1">Scriitori, cititori, critici</span>,<span class="CharOverride-1"> Tinereţe</span>) despre generaţia nouă de scriitori afirmaţi după război şi ale lui M. Mihăileanu (<span class="CharOverride-1">Internaţionalismul şi în literatură? Criza cărţii</span>), care acuză dezinteresul editorilor faţă de promovarea unor manuscrise originale de o valoare artistică reală şi, în egală măsură, indiferenţa publicului pentru actul lecturii ca „viciu nepedepsit”. Se înscriu aici și opinii nuanțate, bine articulate, exprimate de M.N. (Mihai Nanu) în articolele <span class="CharOverride-1">Câteva considerații asupra umanitarismului, Haos și tradiționalism în literatură</span>, prelungite în <span class="CharOverride-1">Aspecte din poezia română modernă </span>și <span class="CharOverride-1">Regionalism cultural</span>. În ciuda dimensiunilor modeste şi a numărului de pagini puţin generos, <span class="CharOverride-2">C.</span> tipăreşte constant transpuneri în româneşte din prozatorii englezi (Jerome K. Jerome) şi americani (Jack London, Stephen Leacock), dar mai ales din poezia franceză (Paul Verlaine, <span class="CharOverride-1">Cântec de toamnă</span>)<span class="CharOverride-1">,</span> Sully Prudhomme (<span class="CharOverride-1">Spovedania</span>), Hélène Vacaresco (<span class="CharOverride-1">Şi el trecu…</span>). Uneori, însemnările critice la adresa confraţilor strecurate la rubricile de anunţuri şi semnalări din activitatea editorială, „Cărţi noi”, „Ecouri” „Culturale – redacţionale – informaţii”, nu sunt deloc inocente, intenţiile polemice fiind formulate explicit (de pildă, la placheta <span class="CharOverride-1">Strigări trupeşti lângă glezne </span>de Camil Baltazar), alături de aprecierile privind sumarele unor reviste de direcţie, ca „Sburătorul”. &#9;<span class="Semnatura">R.P.</span></p>
			<p class="Heuristica_PRIMUL_Semnat"><span class="titlu-12">CRONICA ARTISTICĂ ŞI LITERARĂ</span>, revistă apărută la Iaşi, cu periodicitate neprecizată, între 1917 şi 12 aprilie 1918. Este o publicaţie de factură tradiţională, cu elemente de perspectivă înnoitoare (eclectism de tranziţie între epoci literare), orientată împotriva romantismului convenţional al secolului al XX-lea (Biblioteca Academiei Române deţine doar numărul 11, din 14 februarie 1918). Directorii publicaţiei sunt Dinu Dumbravă (Emanoil Riegler) şi Mihail Sorbul. Din editorialul semnat de Sorbul reiese că este necesară o literatură înaltă, pe măsura istoriei, aflată în facere şi scriere: „Istoria are astăzi la îndemână toate mijloacele de înregistrare. Cu epica e ceva mai greu. Înainte de toate îi trebuie un talent […] ce va trebui să se dezbare de acel romanticism şi exces de lingvistică, care, în mare parte, au copleşit literatura română, reducând-o, în cele mai multe cazuri, la tirade. Prefaceri sociale, prefaceri artistice. <span class="CharOverride-1">Adevărul </span>şi<span class="CharOverride-1"> Realitatea. </span>Nici că se poate două muze mai darnice în inspiraţie”. În cuprins, cu caracter de rubrici fixe, există „Societăţile dramatice”, unde Dinu Dumbravă, disimulat sub iniţialele D. Db., este laudativ la adresa celor trei societăţi<span class="CharOverride-1"> </span>dramatice de la Bucureşti, Iaşi şi Craiova „pentru munca cea mare de regenerare morală” şi pentru „influenţa hotărâtoare asupra spiritului publicului”, „Însemnări de la premiere”, semnată de acelaşi Dinu Dumbravă, cu o cronică la <span class="CharOverride-1">Trandafirii roşii</span>, poem dramatic de Zaharia Bârsan, precum şi „Noutăţi artistice” (concerte, spectacole de teatru). Apar poezii de Şerban Bascovici, Al. T. Stamatiad şi o comedie lirică, <span class="CharOverride-1">Serenada din trecut, </span>semnată de Mircea Dem. Rădulescu. Mai intră în sumar traducerea unor pagini de proză ce îi aparţin lui J.-H. Rosny-Aîné: <span class="CharOverride-1">Dragoste etruscă. Roman antic. &#9;</span><span class="Semnatura">M.Pp.</span></p>
			<p class="Heuristica-PRIMUL"><span class="titlu-12">CRONICA DOMNIEI LUI MIHAI VITEAZUL (Istoria lui Mihai Vodă sin Pătraşco Vodă, carele au făcut multe războaie cu turcii pentru creştinăt</span><span class="titlu-12">ate)</span>, cronică scrisă între 1602 şi 1608, inclusă în <span class="CharOverride-1">Letopiseţul cantacuzinesc. </span>În cancelaria domnească a lui Mihai Viteazul, marele logofăt Teodosie Rudeanu (fratele Simei, cea care a dictat cuvintele ca de cronică de pe piatra de mormânt a soţului ei, Stroe Buzescu) scria – în slavonă sau poate în română şi sub supravegherea voievodului însuşi – o istorie<span class="CharOverride-1"> </span>a faptelor acestuia. Din păcate, nu au ajuns până la noi decât forme parţiale şi prelucrate: la Baltazar Walther, la Szamosközy (prin Petru Grigorovici Armeanul) sau în memoriile adresate de domnitor unor participanţi la Liga Sfântă. Deşi nu toţi istoricii literari sunt de aceeaşi părere, varianta preluată de <span class="CharOverride-1">Letopiseţul cantacuzinesc</span> în secolul al XVII-lea reprezintă, probabil, o prelucrare venită din familia Buzeştilor. O crâncenă rezistenţă antiotomană animă <span class="CharOverride-1">Cronica domniei lui Mihai Viteazul</span> (în forma transmisă de <span class="CharOverride-1">Letopiseţul cantacuzinesc</span>). După câteva decenii de certuri fie între diferitele familii boiereşti, fie între boieri şi domni, turcii considerau că încercarea de a instaura un paşalâc în Ţara Românească se putea repeta, susţinută de infiltrarea lor economică anterioară. Răspunsul dur al lui „Mihai Vodă sin Pătraşco Vodă” a stârnit în sud-estul Europei un neliniştitor ecou. În timpul lui istoriografia avea menirea de a-i face cunoscute bătăliile în faţa aliaţilor din Liga Sfântă, de la care solicita, zadarnic, ajutor. Există o vădită ruptură între atitudinea fraţilor Buzeşti faţă de voievodul Mihai la începutul domniei (când aderarea celor trei boieri la acţiunile acestuia merge până la sacrificiul vieţii, aşa cum sunt gata să o facă în anul 1598 în lupta din „şesul Diiul” – Vidin) şi atitudinea de la sfârşitul domniei (când Buzeştii nu-i mai stau alături). În finalul cronicii Mihai este acuzat că şi-a înălţat „sfatul şi mintea de om neînţelept” şi nu s-a plecat poruncilor împăratului Rudolf, dar nu se poate preciza cui îi aparţine acest fragment, redactat, probabil, după moartea voievodului. În cuprinsul cronicii admiraţia pentru Mihai, care acţionează „cu atâta vitejie şi cu atâta înţelepciune”, răzbate din fiecare rând. Către Sigismund Báthory (cu totul diferit de Ioan Zápolya, predecesorul său, prezent în <span class="CharOverride-1">Cronica despre Radu de la Afumaţi</span>) se îndreaptă în schimb o ironie dispreţuitoare şi plină de tristeţea gândului că de la un asemenea om trebuia să se ceară armată de sprijin. Atât Mihai, cât şi Aron Vodă şi chiar Ştefan Răzvan, în consens cu o bună parte din „ţară”, înţeleg că de turci, „într-alt chip nu [se] vor putea izbăvi […], numai cu bărbăţia să rădice sabie asupra vrăjmaşilor”, „nevoindu-se […] foarte tare pentru creştini” (deci pentru întreaga Europă). Sigismund Báthory, în pofida promisiunilor, acţionează mereu nesăbuit. Ambiţiile lui se rotesc în jurul încercării de a-l face pe Mihai „să fie mai mic şi ascultătoriu de poruncile lui şi să-i oprească ţara cu tot venitul” şi, chiar în ajunul luptei de la Călugăreni, îi stă gândul la nuntă şi la „daruri scumpe”. Până la urmă, incapabil să răspundă nevoilor vremii, cere să se retragă undeva în linişte, pentru ca – în pripă – să se răzgândească şi să se reîntoarcă, nedorit, la domnie. Ironia cronicarului nu îl iartă. Urmările nefaste ale lipsei de măsură şi de judecată corectă le constată cronicarul cu amărăciune şi în finalul bătăliei de la Eger (1598): „Şi vrea fi fost dobânda şi izbânda creştinilor. Iar creştinii nu să ştiură cumpăta, ci să dederă a jăhui. Deci pentru multă lăcomie a avuţiei, ei îşi puseră toţi capetele. […] O, amar mare! Că văzând turcii atâta netocmeală întru creştini, pentru lăcomiia lor, curând să întoarseră procleţii de turci asupra lor şi […] fu moarte mare”. Astfel de comentarii nu apăruseră în istoriografia secolului al XVI-lea, unde, deşi mentalitatea era aceeaşi, domina concizia în formularea informaţiilor. Din războaie se reţin numai liniile mari ale înfruntărilor, nu localizările minuţioase, nici datările exacte sau mişcările detaliate de trupe. Dar, spre deosebire de cronicile anterioare, nu se mai spune doar „au biruit” sau „au fost biruiţi”. Descrierea bătăliei de la Călugăreni (şi asemenea ei mai sunt câteva) transmite esenţialul cu o admirabilă sobrietate de mijloace. Scriind peste două secole şi jumătate, Nicolae Bălcescu va înţelege pe deplin valoarea relatărilor concise şi pline de forţă evocatoare din vechea cronică. Admiraţia şi rolul de îndreptar atribuit, în vremea lui Mihai Viteazul, figurii lui Alexandru Macedon au fost remarcate de N. Iorga. În <span class="CharOverride-1">Cronică…</span> (ca şi în poema lui Stavrinos) apare un pasaj scris, probabil, sub influenţa cărţii populare. După ce pierde lupta de la Sibiu, Andrei Báthory („Oh, nepricepută minte omenească!”), „fugi pân codrii Ciucului, şi acolo rătăci şi umblă oarecâtăva vreme rătăcit şi nemâncat, pân îl birui foamea şi nimeri la nişte păcurari, unul săcui, altul muntean”. Prefăcându-se a-l ajuta, ciobanul secui încalcă legea ospeţiei şi-l ucide. Apoi, cu nădejdea de a obţine o răsplată bună, îi duce voievodului Mihai capul cardinalului ucis. Indignat de gestul trădătorului (deşi Báthory îi era duşman), „Mihai vodă zise de tăie capul păcurariului, altul aşa să nu mai facă”. Atitudinea lui Mihai nu poate fi atribuită neapărat influenţei <span class="CharOverride-1">Alexandriei</span>, ci se încadrează pedepselor aplicabile supusului „hiclean domnului său”. Mai puţin puse – de obicei – în practică, asemenea comportări exemplare au mai apărut totuşi: Petru Rareş procedează la fel cu ucigaşii lui Ştefan Lăcustă şi Alexandru Cornea (după cum spune Nicolae Costin), iar Alexandru Iliaş (nepotul de fiu al lui Rareş) cu ucigaşii lui Gaspar Graziani (după cum relatează Miron Costin). În <span class="CharOverride-1">Cronica domniei lui Mihai Viteazul </span>modalitatea povestirii aminteşte însă neîndoielnic întâlnirea dintre Alexandru cel Mare şi cei doi „boieri” ce-şi uciseseră stăpânul fugărit, pe Darius. Despre sfârşitul <span class="CharOverride-1">Cronicii…</span> s-a scris mult şi contradictoriu. În stadiul de acum al cercetărilor se pot desluşi mai multe variante distincte, redactate fiecare în alt timp şi din alt punct de vedere, păstrate în tipuri diferite de manuscrise. Toate aceste variante recurg, pentru evenimentele de la Câmpia Turzii, la poema lui Stavrinos (din a cărei traducere diverşi copişti iau anumite părţi) şi unele continuă cu <span class="CharOverride-1">Povestea lui Simion Vodă</span> (personajele principale sunt tot Buzeştii), altele direct cu un rezumat după Matei al Mirelor.</p>
			<p class="Heuristica___mici"><span class="CharOverride-2">Ediţii:</span><span class="CharOverride-1"> Istoria lui Mihai Vodă sin Pătraşco Vodă, carele au făcut multe războaie cu turcii pentru creştinătate</span>,<span class="CharOverride-1"> </span>în<span class="CharOverride-1"> Istoria Ţării Româneşti. 1290–1690. (Letopiseţul cantacuzinesc)</span>, îngr. Constant Grecescu şi Dan Simonescu, Bucureşti, 1960, <span class="CharOverride-1">54–79</span>; <span class="CharOverride-1">Cronica domniei lui Mihai Viteazul (Cronica Buzeştilor)</span>, LRV, I, <span class="CharOverride-1">85–114</span>; <span class="CharOverride-1">Cronica lui Mihai Viteazul</span>, îngr. şi introd. Dan Zamfirescu, Bucureşti, 1981<span class="CharOverride-1">.</span></p>
			<p class="Heuristica___m_RPR"><span class="CharOverride-2">Repere bibliografice: </span>I.G. Sbiera, <span class="CharOverride-1">Mişcări culturale şi literare la românii din stânga Dunării în răstimpul de la 1504–1714</span>, Cernăuţi, 1897, <span class="CharOverride-1">168</span>; N. Iorga, <span class="CharOverride-1">Cronicele muntene, </span>Bucureşti, 1899, <span class="CharOverride-1">48–49</span>; N. Iorga, <span class="CharOverride-1">Faze sufleteşti şi cărţi reprezentative la români cu specială privire la legăturile „Alexandriei” cu Mihai Viteazul</span>, AAR, memoriile secţiunii istorice, t. XXXVII, 1914–1915; Iorga, <span class="CharOverride-1">Ist. lit. XVIII</span>, II, <span class="CharOverride-1">605–609</span>; Cartojan, <span class="CharOverride-1">Ist. lit.</span>,<span class="CharOverride-1"> </span>I, <span class="CharOverride-1">85–88</span>; Ciobanu, <span class="CharOverride-1">Ist. lit. </span>(1947), <span class="CharOverride-1">314–315</span>; Dan Simonescu, <span class="CharOverride-1">Cronica lui Baltasar Walther despre Mihai Viteazul în raport cu cronicile interne contemporane</span>, „Studii şi materiale de istorie medie”, 1959; Chiţimia, <span class="CharOverride-1">Probleme</span>, <span class="CharOverride-1">145–158</span>; Panaitescu, <span class="CharOverride-1">Contribuţii</span>, <span class="CharOverride-1">412–418</span>; <span class="CharOverride-1">Ist. lit</span>., I, <span class="CharOverride-1">274–277</span>; Ivaşcu, <span class="CharOverride-1">Ist. lit.</span>, I, <span class="CharOverride-1">118–120</span>; <span class="CharOverride-1">Dicţ. lit. 1900</span>, <span class="CharOverride-1">247</span>; Dan Zamfirescu, <span class="CharOverride-1">Contribuţii la istoria literaturii române vechi</span>, Bucureşti, 1981, <span class="CharOverride-1">383–459</span>; Velculescu, <span class="CharOverride-1">Scriere</span>, <span class="CharOverride-1">58–65</span>;<span class="CharOverride-1"> </span>Cătălina<span class="CharOverride-1"> </span>Velculescu, <span class="CharOverride-1">Din nou despre „Cronica paralelă” şi „Letopiseţul cantacuzinesc”</span>, RITL, 1994, 3. &#9;<span class="Semnatura">C.V.</span></p>
			<p class="Heuristica-PRIMUL"><span class="titlu-12">CRONICA MOLDO–GERMANĂ (Cronica scrisă pe scurt a lui Ştefan, din mila lui Dumnezeu voievod al Ţărilor Moldovei şi Valahiei)</span><span class="CharOverride-1">,</span> versiune, transmisă într-un codex german medieval, a primei cronici oficiale a Moldovei. Derivă, ca şi variantele slavone ale textului, din protograful conceput la Curtea lui Ştefan cel Mare şi cuprinde evenimente petrecute între anii 1457 şi 1499. Găsit în 1911 la München, la Bayerische Staatsbibliothek, textul se publica, graţie lui Olgierd Górka, la Cracovia, la începutul anilor ’30 ai secolului trecut, apoi la Bucureşti, tradus de Irmertrand Briebrecher şi Emil Biedrzycki, spre mijlocul deceniului al patrulea; alte ediţii ale cronicii apar în următorul interval de timp sub semnătura lui I.C. Chiţimia, apoi a lui P.P. Panaitescu. Privitor la autor şi destinaţia acestei cronici, s-au formulat şi mai persistă opinii divergente. E îndeobşte acceptat că redactarea s-a făcut la Curtea din Suceava şi că ar aparţine unui sas, fidel al voievodului, cunoscător al analisticii de cancelarie, din care s-ar fi inspirat în parte. Górka forţa, în treacăt, identificarea anonimului redactor cu Hermann (Hărman), pârcălab de Cetatea Albă, în timp ce I.C. Chiţimia pleda pentru prezenţa unui interpolator (polon) şi existenţa unui intermediar latin. Se mai consideră că, la începutul veacului al XVI-lea, scrierea ar fi servit drept carte de recomandare solilor Ulrich şi Antonie, trimişi în Occident în căutarea unui medic pentru Ştefan. Ajunşi la Nürnberg, cei doi sunt la un pas de a-şi finaliza demersul (oprirea în oraşul bavarez fiind confirmată şi în documente din februarie 1502), dar misiunea eşua ulterior (s-a presupus că emisarii au pierit pe drumul de întoarcere, la fel şi temerarul doctor Klingesporn, ce îşi asumase riscul călătoriei spre Moldova). Mai blândă se arată a fi fost soarta cronicii: faptul că umanistul, medic şi istoric, Hartmann Schedel, atras de manuscrisul „moldo-vlah”, îşi comanda, expeditiv, o copie (datată aprilie acelaşi an) a însemnat salvarea de la dispariţie a textului. Complementară versiunilor slavone menite circulaţiei locale, în varianta Bistriţa şi Putna, redacţia germană a cronicii Moldovei pune în centru faptele eroului şi cariera omului de arme – un Ştefan demn, activ, bun strateg, perseverent, apt de refaceri şi de replieri fulgerătoare – într-o tratare unitară şi structurată epic. Textul, ce poate fi citit şi ca un breviar de artă militară, abundă în detalii privind asedii şi fortificaţii de cetăţi, muniţie şi tactici militare, durata unor bătălii sau efectivele ce se confruntă. Statura voievodului, ca principe şi cavaler creştin, se desenează auster într-un peisaj predominant cazon. Succesiunea episoadelor, dinamică, imprimă ritm relatării. Cronica furniza, de altfel, şi primele succinte „povestiri”, reiterate de scrisul istoriografic. După o luptă pe Siret, aparent pierdută, Ştefan „zace” o dimineaţă „printre morţi”, până spre prânz, când e recunoscut de un boier „venit călare”, cu numele Purice. Momentul, consemnat de cronicar în felul său concis, supravegheat, a inspirat şi versiuni orale, cu personaje mitizate mai târziu, ,,tradiţia” rescrisă de Ion Neculce devenind faimoasă şi constituind sursa unor prelucrări în romantism. Alt episod, plin de tensiune dramatică, ca scos din cartea lui Heliodor, surprinde aventura unor tineri patricieni răpiţi de turci după asediul Caffei (1475), salvaţi apoi şi navigând pe mare până la Chilia, unde sunt luaţi sub protecţie de Ştefan. Domnul Moldovei îi tratează ca oaspeţi la Suceava şi, în pofida presiunii Porţii ce îşi reclamă insistent captivii, îi ajută să se repatrieze, călăuzindu-i cu prudenţă „prin Ţara Ungurească”.</p>
			<p class="Heuristica___mici"><span class="CharOverride-2">Ediţii:</span> <span class="CharOverride-1">Cronica scrisă pe scurt a lui Ştefan, din mila lui Dumnezeu voievod al Ţărilor Moldovei şi Valahiei</span>, tr. Irmertrand Briebrecher şi Emil Biedrzycki, în Olgierd Górka, <span class="CharOverride-1">Cronica epocei lui Ştefan cel Mare (1457–1499)</span>, Bucureşti, 1937; ed. în I.C. Chiţimia, <span class="CharOverride-1">Cronica lui Ştefan cel Mare. Versiunea germană a lui Schedel</span>, Bucureşti, 1942, <span class="CharOverride-1">33–70</span>; ed. în <span class="CharOverride-1">Cronicile slavo-române din sec. XV–XVI, publicate de Ion Bogdan</span>, îngr. P.P. Panaitescu, Bucureşti, 1959, <span class="CharOverride-1">24–37</span>; ed. în <span class="CharOverride-1">Ștefan cel Mare și Sfânt. Portret în cronică</span>, îngr. Ștefan S. Gorovei şi Maria Magdalena Székely, Putna, 2004, <span class="CharOverride-1">22–29</span>.</p>
			<p class="Heuristica___m_RPR"><span class="CharOverride-2">Repere bibliografice: </span>N. Iorga, <span class="CharOverride-1">Noua cronică germană a lui Ştefan cel Mare, descoperită de d. Olgierd Górka</span>, „Buletinul Comisiei Istorice a României”, 1930, <span class="CharOverride-1">185–195</span>; Olgierd Górka, <span class="CharOverride-1">Kronika czasów Stefana Wielkiego Moldawskiego (1457–1499)</span>, Cracovia, 1931; Cartojan, <span class="CharOverride-1">Ist. lit.</span>, I, <span class="CharOverride-1">30–38</span>; Ciobanu, <span class="CharOverride-1">Ist. lit.</span> (1989), <span class="CharOverride-1">52–63</span>; Ivaşcu, <span class="CharOverride-1">Ist. lit.</span>, I, <span class="CharOverride-1">73–75</span>; G. Mihăilă, <span class="CharOverride-1">Epoca lui Ştefan cel Mare</span>, LRV, I, <span class="CharOverride-1">26–41</span>; <span class="CharOverride-1">Ist. lit.</span>,<span class="CharOverride-1"> </span>I, <span class="CharOverride-1">258–264</span>, <span class="CharOverride-1">279</span>; Piru, <span class="CharOverride-1">Ist. lit.</span>, I, <span class="CharOverride-1">19–24</span>; Panaitescu, <span class="CharOverride-1">Contribuţii</span>, <span class="CharOverride-1">71–73</span>,<span class="CharOverride-1"> 125–153</span>; Chiţimia, <span class="CharOverride-1">Probleme</span>, <span class="CharOverride-1">29–89</span>; Ştefan Andreescu,<span class="CharOverride-1"> Începuturile istoriografiei în Moldova</span>, BOR, 1975, 1–2; <span class="CharOverride-1">Dicţ. lit. 1900</span>,<span class="CharOverride-1"> 248–249</span>; Velculescu, <span class="CharOverride-1">Scriere</span>, <span class="CharOverride-1">7–26</span>; Sorohan, <span class="CharOverride-1">Introducere</span>,<span class="CharOverride-1"> 52–56.</span> &#9;<span class="Semnatura">R.Ş.</span></p>
			<p class="Heuristica-PRIMUL"><span class="titlu-12">CRONICA MOLDO–POLONĂ (Descrierea </span><span class="titlu-12">cro&#173;nicii despre Ţara Moldovei şi despre domnii ei, cum au venit mai întâi românii în Ţara Moldovei şi cine a fost primul lor domn sau voievod, de la anul întâi de la facerea lumii 6860, iar de la naşterea Domnului 1352)</span>, versiune, transmisă în limba polonă, a cronicii scrise la Curtea lui Ştefan cel Mare, precum şi a analelor ulterioare. Oferă informaţii prelucrate după letopiseţul oficial (o variantă înrudită cu grupa de manuscrise de la Putna) pentru un interval cuprins între 1352 şi 1552, de aici încolo până la final (1564) un narator mai liber şi mai implicat în relatare luând ca sursă mărturiile contemporanilor. Cu un suport real în derularea faptelor istorice e devansarea, numai în redacţia polonă, a datei privitoare la descălecatul Moldovei; în plus, textul include două paragrafe cu referire la organizarea statului (dregătorii, oştire, judecăţi şi împărţirea în ţinuturi a Moldovei, în secolul al XVI-lea). După un manuscris descoperit de istoricul K.W. Wójcicki şi publicat în 1844 la Varşovia, în seria „Vechi scriitori poloni”, B.P. Hasdeu traduce cronica în româneşte (în „Arhiva istorică a României”). Alte ediţii – şi transpuneri – aparţin lui Ioan Bogdan şi lui P.P. Panaitescu (ambii uzând de copii inedite, mai complete şi mai apropiate de arhetipul pierdut). Atribuită iniţial unui Aug. Aichinger, german sau polonez de origine germană ajuns, se pare, în serviciul lui Alexandru Lăpuşneanu, aceeaşi redactare era pusă mai insistent, apoi, pe seama lui N. Brzeski, secretar al lui Sigismund II August al Poloniei şi călător prin Ţările Române, cu o solie diplomatică, spre Poartă. Ambasadorul leah, fiind reţinut câteva luni la Iaşi din raţiuni obscure sau dintr-un capriciu al imprevizibilului Lăpuşneanu, ar fi avut răgaz să consulte şi o transcriere a cronografelor autohtone (eventual să copieze sau, mai probabil, să-şi comande „extrasul”). Altfel, retuşurile ce survin sub pana (încă) anonimului traducător („rescrierea”, în cazul unor contexte favorabile, ori ocultarea altora, ce stânjenesc) sunt, previzibil, în profitul conaţionalilor poloni; de aici şi câteva izbucniri ironice, polemice, contrastând cu stereotipia generală a cronicii.</p>
			<p class="Heuristica___mici"><span class="CharOverride-2">Ediţii</span>: <span class="CharOverride-1">Descrierea cronicii despre Ţara Moldovei şi despre domnii ei, cum au venit mai întâi românii în Ţara Moldovei şi cine a fost primul lor domn sau voievod, de la anul întâi de la facerea lumii 6860, iar de la naşterea Domnului 1352</span>, tr. şi publ. B.P. Hasdeu, în „Arhiva istorică a României”, t. III, 1867; ed. în Ioan Bogdan, <span class="CharOverride-1">Vechile cronice moldoveneşti până la Ureche</span>, Bucureşti, 1891; ed. în Ioan Bogdan, <span class="CharOverride-1">Cronice inedite atingătoare de istoria românilor</span>, Bucureşti, 1895, <span class="CharOverride-1">103–137</span>; ed. în <span class="CharOverride-1">Cronicile slavo-române din sec. XV–XVI, publicate de Ion Bogdan</span>, îngr. P.P. Panaitescu, Bucureşti, 1959, <span class="CharOverride-1">164–187</span>; ed. în <span class="CharOverride-1">Ștefan cel Mare și Sfânt. Portret în cronică</span>, îngr. Ștefan S. Gorovei şi Maria Magdalena Székely, Putna, 2004, <span class="CharOverride-1">41–46</span>.</p>
			<p class="Heuristica___m_RPR"><span class="CharOverride-2">Repere bibliografice:</span> Bogdan, <span class="CharOverride-1">Scrieri</span>,<span class="CharOverride-1"> 302–315</span>, <span class="CharOverride-1">346–372</span>, <span class="CharOverride-1">398–406</span>; Iorga, <span class="CharOverride-1">Ist. lit.</span>,<span class="CharOverride-1"> </span>I, <span class="CharOverride-1">158–160</span>; Minea, <span class="CharOverride-1">Letopiseţele</span>, <span class="CharOverride-1">passim</span>; Cartojan, <span class="CharOverride-1">Ist. lit.</span>, I, <span class="CharOverride-1">30–38</span>; Ciobanu, <span class="CharOverride-1">Ist. lit</span>. (1989), <span class="CharOverride-1">63–64</span>; G. Mihăilă,<span class="CharOverride-1"> Epoca lui Ştefan cel Mare</span>, LRV, I, <span class="CharOverride-1">26–41</span>; <span class="CharOverride-1">Ist. lit.</span>, I, <span class="CharOverride-1">258–264</span>, <span class="CharOverride-1">279</span>; Piru, <span class="CharOverride-1">Ist. lit</span>., I, <span class="CharOverride-1">19–24</span>; Panaitescu, <span class="CharOverride-1">Contribuţii</span>, <span class="CharOverride-1">71–73</span>, <span class="CharOverride-1">125–153</span>; Chiţimia, <span class="CharOverride-1">Probleme</span>, <span class="CharOverride-1">24–25</span>; Mihăilă, <span class="CharOverride-1">Contribuţii</span>,<span class="CharOverride-1"> 104–163</span>; Ştefan Andreescu, <span class="CharOverride-1">Începuturile istoriografiei în Moldova</span>, BOR, 1975, 1–2; <span class="CharOverride-1">Dicţ. lit. 1900</span>,<span class="CharOverride-1"> 249</span>; Mircea Eliade, <span class="CharOverride-1">De la Zalmoxis la Genghis-Han</span>, tr. Maria şi Cezar Ivănescu, Bucureşti, 1980, <span class="CharOverride-1">136–165</span>; Sorohan, <span class="CharOverride-1">Introducere</span>, <span class="CharOverride-1">52–56</span>. &#9;<span class="Semnatura">R.Ş.</span></p>
			<p class="Heuristica-PRIMUL"><span class="titlu-12">CRONICA MOLDO–RUSĂ</span> <span class="CharOverride-2">(Povestire pe scurt despre domnii Moldovei, de când s-a început Ţara Moldovei, în anul 6867) (1359)</span>, versiune a cronicii scrise la Curtea lui Ştefan cel Mare. Descoperită într-o compilaţie de texte de redacţie est-slavă (aşa-numita <span class="CharOverride-1">Voskresenskaia letopis’</span>, cu circulaţie în secolele al XVI-lea şi al XVII-lea), această variantă a letopiseţului Moldovei transpune, cert, un manuscris preexistent redactat în medio-bulgară şi ajuns, cum se consideră, în Rusia, în cursul uneia din cele două perioade de domnie ale lui Petru Rareş (1527–1538, 1541–1546). Învederând similitudini cu <span class="CharOverride-1">Letopiseţul de la Putna</span>, cronica rezumă date după analele autohtone, de la întemeierea ţării până la moartea lui Ştefan voievod, al cărui fiu, Bogdan al III-lea, e amintit laconic drept succesor la scaunul Moldovei. Comentatorul iniţial şi totodată traducător în româneşte al cronicii a fost slavistul Ioan Bogdan, pus în contact cu sbornicul rusesc prin intermediul celor două ediţii ce refac, la Petersburg (în 1793–1794, apoi în 1857), colecţia de povestiri istorice strânse cândva spre uzul „pravo&#173;slavnicilor” cneji. Antologia, cu vădită aplecare spre mitul întemeietor, rodoslovii şi genealogii, rezerva un capitol cronicii Moldovei, probabil nu întâmplător anticipată, în versiunea consemnată astfel, prin două sugestive – tematic şi artistic – secvenţe narative: legenda, cu valoare eponimă, privindu-i pe fraţii Roman şi Vlah (Vlahata) filtra, în eposul auroral, vizibile ecouri mitizante referitoare la obârşia românilor, în timp ce o tradiţie heraldică precum aceea a vânării zimbrului (Dragoş descalecă într-un ţinut adamic, răpune fiara şi proclamă capul de bour ca însemn al noului voievodat) trimite la un <span class="CharOverride-1">pattern</span> cinegetic ancestral, neignorat, ulterior, de marii cronicari.</p>
			<p class="Heuristica___mici"><span class="CharOverride-2">Ediţii:</span> <span class="CharOverride-1">Povestire pe scurt despre domnii Moldovei, de când s-a început Ţara Moldovei, în anul 6867 (1359)</span>, în Ioan Bogdan, <span class="CharOverride-1">Vechile cronice moldoveneşti până la Ureche</span>, Bucureşti, 1891; ed. în <span class="CharOverride-1">Cronicile slavo-române din sec. XV–XVI, publicate de Ion Bogdan</span>, îngr. P.P. Panaitescu, Bucureşti, 1959, <span class="CharOverride-1">152–161</span>.</p>
			<p class="Heuristica___m_RPR"><span class="CharOverride-2">Repere bibliografice:</span> Bogdan, <span class="CharOverride-1">Scrieri</span>, <span class="CharOverride-1">316–320</span>,<span class="CharOverride-1"> 346–372</span>; Iorga, <span class="CharOverride-1">Ist. lit.</span>,<span class="CharOverride-1"> </span>I, <span class="CharOverride-1">160–161</span>;<span class="CharOverride-1"> </span>Minea,<span class="CharOverride-1"> Letopiseţele</span>,<span class="CharOverride-1"> passim</span>;<span class="CharOverride-1"> </span>Cartojan,<span class="CharOverride-1"> Ist. lit.</span>, I (1940),<span class="CharOverride-1"> 30–38</span>;<span class="CharOverride-1"> </span>Ciobanu,<span class="CharOverride-1"> Ist. lit. </span>(1989), <span class="CharOverride-1">64</span>–<span class="CharOverride-1">65</span>;<span class="CharOverride-1"> </span>A.V. Boldur,<span class="CharOverride-1"> Cronica slavo-moldovenească din cuprinsul „Letopisei ruse</span> <span class="CharOverride-1">Voskresenski”</span>, STD, 1963, 5; Ivaşcu, <span class="CharOverride-1">Ist. lit.</span>, I, <span class="CharOverride-1">73–75</span>; G. Mihăilă, <span class="CharOverride-1">Epoca lui Ştefan cel Mare</span>, LRV, I, <span class="CharOverride-1">26–41</span>;<span class="CharOverride-1"> Ist. lit</span>., I,<span class="CharOverride-1"> 258–264</span>, <span class="CharOverride-1">279</span>; Piru,<span class="CharOverride-1"> Ist. lit.</span>, I,<span class="CharOverride-1"> 19–24</span>; Panaitescu,<span class="CharOverride-1"> Contribuţii</span>,<span class="CharOverride-1"> 71–73</span>, <span class="CharOverride-1">125–153</span>; Mihăilă,<span class="CharOverride-1"> Contribuţii</span>,<span class="CharOverride-1"> 104–163</span>; Vuia, <span class="CharOverride-1">Studii</span>, I, <span class="CharOverride-1">101–109</span>; Ştefan Andreescu, <span class="CharOverride-1">Începuturile istoriografiei în Moldova</span>, BOR, 1975, 1–2; <span class="CharOverride-1">Dicţ. lit. 1900</span>,<span class="CharOverride-1"> 249</span>; Velculescu, <span class="CharOverride-1">Scriere</span>, <span class="CharOverride-1">7–26</span>; Sorohan, <span class="CharOverride-1">Introducere</span>, <span class="CharOverride-1">52–56</span>; Petre Guran, <span class="CharOverride-1">Slavonic Historical Writing in South-Eastern Europe, 1200–1600</span>,<span class="CharOverride-1"> </span>în <span class="CharOverride-1">The Oxford History of Historical Writing</span>, II, coordonatori Sarah Foot şi Chase F. Robinson, Oxford, 2012, <span class="CharOverride-1">328–345</span>. &#9;<span class="Semnatura">R.Ş. </span></p>
			<p class="Heuristica_PRIMUL_Semnat"><span class="titlu-12">CRONICA MOLDOVEI</span>, revistă apărută la Bârlad în martie şi aprilie 1915, la Bucureşti, lunar sau cu periodicitate fluctuantă ori nemenționată, din mai 1915 până în iunie 1916 şi din noiembrie 1918 până în 15 aprilie 1919; în iunie 1916 îşi modifică titlul în „Revista critică”, suprimând totodată subtitlul „Revistă de cultură generală”. După o întrerupere impusă de război, în noiembrie 1918 devine „Cartea vremii”, motivul nefiind o eventuală modificare de direcție sau de program, ci lansarea cu numai o lună în urmă a săptămânalului literar-artistic „Revista critică”, sub conducerea dramaturgului și cronicarului dramatic Paul I. Prodan. Ironie a sorții, competiția revuistică, destul de inegală, s-a încheiat după numai un an, prin dispariția aproape concomitentă a ambelor publicații. Director și proprietar (din 1915 până la dispariție) este A. Ștefănescu, dar în 1918–1919 sub identitatea reală, Alex. Ştefanopol. Publicaţie modernistă, <span class="CharOverride-2">C.M. </span>se bucură de colaborarea constantă a lui G. Bacovia (<span class="CharOverride-1">Amurg antic</span>, <span class="CharOverride-1">Nervi de primăvară</span>, <span class="CharOverride-1">Epitaf</span>,<span class="CharOverride-1"> Poemă în oglindă – </span>semnată Gh. Andonie, <span class="CharOverride-1">Trudit</span>, <span class="CharOverride-1">Lacustră</span>, <span class="CharOverride-1">Pastel</span>, <span class="CharOverride-1">Nocturnă</span>, <span class="CharOverride-1">Interior trist</span>), tipăreşte versuri semnate de D. Teleor (<span class="CharOverride-1">Sonet patriarhal</span>), Mihail Săulescu (<span class="CharOverride-1">Aeternitas</span>, <span class="CharOverride-1">Cei singuri</span>), Al. T. Stamatiad (<span class="CharOverride-1">Psalm</span>, „din volumul de poeme <span class="CharOverride-1">Pe drumul Damascului</span>,<span class="CharOverride-1"> </span>care va apărea”), Ştefan Petică (<span class="CharOverride-1">Versuri</span>), G. Tutoveanu (<span class="CharOverride-1">Robul</span>), Gh. Rotică (<span class="CharOverride-1">Plânge inima</span>), V. Demetrius (<span class="CharOverride-1">Tuberoză</span>), G. Topîrceanu (<span class="CharOverride-1">De bello... gallico</span>), Demostene Botez (<span class="CharOverride-1">Parfum</span>), B. Fundoianu (<span class="CharOverride-1">Amurg de toamnă</span>, <span class="CharOverride-1">Înserare</span>, <span class="CharOverride-1">Charme dangereux</span>), Perpessicius (<span class="CharOverride-1">Peisaj progresiv</span>, <span class="CharOverride-1">Meditaţie</span>, <span class="CharOverride-1">Peisagiu</span>). Dintre prozatori, puţini menţionabili, se remarcă Gala Galaction, care publică aici cinci fragmente, singurele rămase, din proiectatul roman <span class="CharOverride-1">Margo</span>, I.C. Vissarion, autor al schiţelor <span class="CharOverride-1">Primar</span>, <span class="CharOverride-1">Un biet cal</span>,<span class="CharOverride-1"> Soarele</span>,<span class="CharOverride-1"> </span>V. Demetrius cu nuvela <span class="CharOverride-1">Se mărită Filofteia</span>, şi Al. Busuioceanu cu fragmentul<span class="CharOverride-1"> Secetă</span>. Două poeme în proză, <span class="CharOverride-1">Tu ce gândeşti? </span>şi <span class="CharOverride-1">Nevroză. Poemul fantezistului</span>, semnate Agata Grozea, îi aparţin viitoarei Agatha Grigorescu-Bacovia. Nesemnificative sunt lectura geografică <span class="CharOverride-1">Brezoi </span>de I. Chiru-Nanov şi un dilatat roman în scrisori, <span class="CharOverride-1">Note de drum</span>,<span class="CharOverride-1"> </span>dintr-o călătorie exotică în îndepărtatul Orient, datorat harnicului secretar de redacţie Aurel Savela. Disimulat sub iscălitura feminină Dora Avram, acesta este și autorul unor „crochiuri din Capitală”, devenite în 1918 materia a două volume cu același titlu. Directorul, nelipsit din sumar în fiecare săptămână sub diferite alte identităţi – Ioachim Movilă, Ioan Stânjenaru, I. Tr., Serenus, Alst –, tălmăceşte din <span class="CharOverride-1">Rimele sparse </span>ale lui Petrarca. Formatul carte, numărul de pagini în permanentă scădere şi dificultăţile materiale în care se zbate obligă redacţia să ceară stăruitor cititorilor plata exemplarelor expediate cu poşta, ca şi a abonamentelor, condițiile precare în agravare continuă nepermiţând o diversitate substanţială a materialelor. Totuşi, rubricile „Însemnări”, „Cărţi, reviste, ziare”, „Fel-de-fel” (iscălită Agafton &amp; Co de Aurel Savela alternativ cu B. Fundoianu sau cu Alex. Ştefanopol) adună, uneori şi cu ajutorul corespondenţilor din ţară, informaţii privind viaţa cultural-artistică locală şi de aiurea, ca apariţia sub auspiciile lui P.P. Carp a bilunarului cu simpatii germanofile „Moldova” (1915–1916), ironizează poeziile lui Victor Eftimiu, semnalează primirea în Academia Română a savanţilor Simion Mehedinţi, P.P. Negulescu şi N. Docan, decernarea Premiului de Literatură al forului academic lui Gala Galaction şi poetului Mihai Codreanu, culege „perle” lingvistice gazetăreşti ş.a. Rubrici specializate sunt incluse doar incidental: „Cronica artistică” (uneori „Cronica plastică”) la deschiderea expoziţiei Societăţii Tinerimea Artistică şi a expoziţiei oficiale a artiştilor în viaţă, „Cronica literară” pentru recenzia lui Mircea Florian la romanul <span class="CharOverride-1">Ape adânci</span> de Hortensia Papadat-Bengescu sau a lui Alex. Ştefanopol la <span class="CharOverride-1">Poezii</span> de V. Voiculescu, „Cronica ieşeană” la dispariţia prozatorului N. Gane, „figură de frunte” a oraşului, „Cronica veselă” când Trubaduru (Kätty Q. Bungh) rimează câte o „fantezie” ori o „insomnie”<span class="CharOverride-1">.</span> În 1916 <span class="CharOverride-2">C.M.</span> îi oferă economistului Șt. M. Zeletin spaţiu pentru a publica un drept la replică părerilor din recenzia făcută de N. Iorga în „Neamul românesc” la lucrarea sa <span class="CharOverride-1">În țara măgarilor</span>, apreciată de autorul însuși drept o „satiră de idei”. La reluarea din 1918, redacţia reiterează dezideratul începuturilor de a fi o „oglindă credincioasă a lumii şi mişcărilor timpului”, iar nu peste mult timp chiar declară că „va lua parte mai largă la viaţa publică a ţării”. Mărturie imediată sunt articolele politice sau de fond ale directorului (<span class="CharOverride-1">Cenzura</span>, <span class="CharOverride-1">Partidele politice. Umbrele trecutului</span>, <span class="CharOverride-1">Ideea – forţă în politică</span>, <span class="CharOverride-1">Primăvara politică</span>), ca şi ampla analiză dedicată de Mircea Florian trăsăturilor morale, politice, sociale ale societăţii şi timpurilor moderne, intitulată <span class="CharOverride-1">Ideea democratică şi prefacerile vremii noastre.</span> Dar probabil că unele opinii neconvenabile – în favoarea Basarabiei în special – atrag intervenția cenzurii, fiindcă în unele numere, pe coperte ori în pagini, apar spații albe, neimprimate.<span class="CharOverride-1"> </span><span class="CharOverride-2">C.M.</span> a polemizat în treacăt cu unele reviste (cu „Cronica” lui Tudor Arghezi şi Galaction pe seama similarităţii titlului şi a formatului) şi scriitori (N. Iorga, Victor Eftimiu, Mihail Sorbul, Octavian Goga), dar nedepăşind o manieră decentă, o abordare intelectuală. În contextul oraşului în care era editată, prin colaborarea constantă a lui G. Tutoveanu, profund încrezător în valoarea localismului creator, publicaţia şi cercul de poeţi din jurul ei au stabilit o legătură cu preocupările şi cu manifestările artistice ale Academiei Bârlădene. Alţi colaboratori: Lizi (Lia) Hârsu, C. Valmar (C. Vasiliu-Langa). &#9;<span class="Semnatura">I.H., R.P.</span></p>
			<p class="Heuristica_PRIMUL_Semnat"><span class="titlu-12">CRONICAR</span>,<span class="CharOverride-2"> </span>publicaţie apărută la Cernăuţi, lunar, între decembrie 1943 şi septembrie 1944, cu subtitlul „Îndreptar pentru cultură, literatură şi artă”. Prim-redactor: Gh. Noveanu. Articolul-program, <span class="CharOverride-1">Făgăduiala de început</span>, semnat de Gh. Noveanu, arată că revista va fi călăuzită de două comandamente: „<span class="CharOverride-1">bunul-simţ</span> în atitudine şi, în selecţia materialului, <span class="CharOverride-1">calitatea</span>”. Cu poezii sunt prezenţi Radu Gyr, C. Bivolaru, Grigore Bugarin, Nicolae Tăutu, Emil Zegreanu, Ghedeon Coca, George Antonescu, George Popa, Ernest Gavrilovici, iar proza este semnată de Simion Ghinea, A. Tudor, Dragoş Tomoiagă. Mai bine reprezentat este sectorul de eseistică, unde se abordează problemele continuităţii criticii literare (<span class="CharOverride-1">Titu Maiorescu şi E. Lovinescu</span> de A. Vasiliu), poezia lui Radu Gyr şi moştenirea lui Vasile Pârvan (Gh. Noveanu), relaţia dintre tehnică şi spirit (I. Todoran). De menționat și publicarea unui fragment din romanul <span class="CharOverride-1">Chinuiţii nemuririi</span> de Victor Papilian, a piesei <span class="CharOverride-1">Colivia cu sticleţi</span> de Paul Constant şi a eseului <span class="CharOverride-1">Formă, formare, informare</span>, rostit la radio în noiembrie 1943 de Constantin Noica. Victor Andoniu traduce din Ada Negri. La rubrica „Cronica literară” sunt recenzate cărţi de Vintilă Horia, V. Copilu Cheatră, Grigore Popa, Victor Papilian, Teofil Lianu, Mihail Sadoveanu. Revista mai dispune de o „Cronică a ideilor”, de o „Cronică politică” şi de „Note şi însemnări”, rubrici marcate grafic de viniete şi frontispicii de Mac Constantinescu. &#9;<span class="Semnatura">M.Pp.</span></p>
			<p class="Heuristica_PRIMUL_Semnat"><span class="titlu-12">CRONICARUL</span>, publicaţie apărută la Bucureşti, de trei ori pe săptămână între 17 august şi 17 noiembrie 1918, apoi zilnic între 19 noiembrie şi 31 decembrie 1918, sub mottoul luat din letopisețul lui Miron Costin, „Nu-i vremea sub om, ci bietul om sub vremi”. Prim redactor: D. Karnabatt; fondator: Caion (C. Al. Ionescu-Caion), menţionat între 19 noiembrie şi 2 decembrie – când se anunță decesul său –, concomitent cu adăugarea subtitlului „Cotidian politic, teatral, economic”). <span class="CharOverride-2">C.</span>, având o orientare modernistă în ciuda absenței unui articol-programatic declarativ, se deschide cu un portret-medalion dedicat de Caion istoricului A.D. Xenopol şi cu un interviu dat de actorul Tony Bulandra lui D. Karnabatt. De regulă articolul de fond este semnat de Gala Galaction, Duiliu Zamfirescu, D. Nanu, Ion Dragu, Tudor Vianu şi Alfred Moşoiu. Relativ modestă cantitativ, poezia e compensată de mulțimea autorilor: Mircea C. Demetriade (<span class="CharOverride-1">Parabola</span>), D. Karnabatt (<span class="CharOverride-1">Cântau trei lucrătoare</span>), Barbu Nemţeanu (<span class="CharOverride-1">Scrisoare de toamnă – </span>cu versiuni proprii în franceză şi germană), Duiliu Zamfirescu (<span class="CharOverride-1">În amurg</span>, <span class="CharOverride-1">Adio</span>, <span class="CharOverride-1">Mărgărint</span>,<span class="CharOverride-1"> </span>„din volumul <span class="CharOverride-1">Pe Marea Neagră </span>ce se va publica în curând”), Al. T. Stamatiad (<span class="CharOverride-1">Psalm</span>, <span class="CharOverride-1">Toamnă</span>), Tudor Vianu (<span class="CharOverride-1">Casa morţilor</span>), D. Nanu (<span class="CharOverride-1">Imn păcii</span>, <span class="CharOverride-1">Soarele</span>), Const. Argeşanu (<span class="CharOverride-1">Scrisori din parc</span>, <span class="CharOverride-1">Cântec</span>), Nichifor Crainic (<span class="CharOverride-1">Soldat murind</span>), Alfred Moşoiu (<span class="CharOverride-1">Vasul de bronz</span>), Eugen Vaian (<span class="CharOverride-1">Portret, Neînţeleşii</span> – postume), Marcel Romanescu (<span class="CharOverride-1">Seară bătrână</span>, localizată şi datată „Kristiania, 1918”), Radu D. Rosetti (<span class="CharOverride-1">Cheiţa</span>), Dragoş Protopopescu-Blebea (<span class="CharOverride-1">Sonet pentru adolescenţă</span>), George Caïr (<span class="CharOverride-1">Luptând cu amintirile</span>), C.S. (Const.) Rîuleţ (<span class="CharOverride-1">Cântec de toamnă</span>), Ludovic Dauş (<span class="CharOverride-1">Pe drumul retragerii</span>,<span class="CharOverride-1"> </span>„din volumul <span class="CharOverride-1">Drumul sângelui </span>ce va apare curând”), Emil Maur (<span class="CharOverride-1">Negustorii</span>), I.C. Popescu-Polyclet (<span class="CharOverride-1">Versuri</span> şi <span class="CharOverride-1">Catrene</span> sub iscălitura Alexandru Amar), Cridim (Christea N. Dimitrescu; <span class="CharOverride-1">Pantume filosofice</span>, <span class="CharOverride-1">Ad caelum</span>). Parodii, catrene vesele şi epigrame amabile completează textele semnate de pleiada poeţilor confirmaţi editorial cu piesele în gen minor ale lui Nigrim (M. Mihăescu-Nigrim), Cincinat Pavelescu, E. Est (Eugeniu Ştefănescu-Est), Ion Pribeagu (I. Popescu-Băjenaru). Cu totul modest este capitolul prozatorilor, reprezentat de I. Brucăr (<span class="CharOverride-1">Dvornicul</span>, <span class="CharOverride-1">Samovarul</span> – proze scurte) şi B. Luca (<span class="CharOverride-1">O vizită medicală</span>, din volumul cu schiţe de război <span class="CharOverride-1">Păcate</span>, „aflat sub presă”), valoric alăturându-li-se lui V. Demetrius (<span class="CharOverride-1">Cochetărie</span>,<span class="CharOverride-1"> Fluturele</span>), lui G. Caïr (<span class="CharOverride-1">Îndrumarea spre Parnas</span>), Andrei Branişte (Tudor Teodorescu-Branişte; <span class="CharOverride-1">Taina</span> – fragment de roman) şi Aidei (Aida Vrioni), care semnează bucăţile intimiste <span class="CharOverride-1">Din ţara unde dragostea a murit </span>şi <span class="CharOverride-1">Poema mâinilor</span>, toţi integraţi la „Foiţa” (sau „Foiletonul”) „Cronicarului”. Singurele traduceri tipărite de revistă, datorate lui I. Nake (Nicolae Alex. Ionescu), Demp(o) şi lui Al. T. Stamatiad, sunt alese din A. Conan Doyle (<span class="CharOverride-1">Câinele din Baskerville</span>), Eugène Montfort (<span class="CharOverride-1">Cântecul Neapolului, Fata din oglindă</span>) şi Oscar Wilde (<span class="CharOverride-1">Binefăcătorul</span>, <span class="CharOverride-1">Artistul</span>, <span class="CharOverride-1">Discipolul</span> – poeme în proză). Interesant este cursivul fiecărui număr, cu un autor unic, Nicolae Alex. Ionescu, fratele mai mic al lui Caion, cursiv care abordează punctual şi avizat chestiuni specifice, privind legislaţia editorială, dreptul de proprietate intelectuală şi paternitate literară, plagiatul (<span class="CharOverride-1">Furtul în artă şi literatură</span>, <span class="CharOverride-1">Traducerile neautorizate</span>), specificul gazetăriei (<span class="CharOverride-1">Presa pentru bogaţi</span>), evoluţia conceptului de drept de autor (<span class="CharOverride-1">Din trecutul proprietăţii literare</span>, <span class="CharOverride-1">Drepturile autorilor străini</span>). Colaboratori statornici, îndeosebi în calitate de cronicari profilaţi anume, sunt Tudor Vianu, Gala Galaction, Dimitrie Cuclin, Alfred Moşoiu, D. Nanu, Adrian Verea şi mai ales harnicul D. Karnabatt, totodată un redactor <span class="CharOverride-1">factotum.</span> Dar numele şi condeiul care acoperă orice rubrică şi orice subiect este Caion, care scrie neobosit despre dascălii săi, neîntrecuţii istorici G.I. Ionnescu-Gion şi Grigore G. Tocilescu, despre talentul de ziarist al lui H. Streitman, creionează afectuoase portrete-amintiri lui Alexandru Marghiloman, delicatului poet Barbu Nemţeanu, comentează activitatea gazetarului Ion Dragu în redacţia cotidianului conservator „La Politique”, originalitatea umorului evreiesc în teatrul de revistă, debutul lui Al. T. Stamatiad sub pseudonimul Adrian Alexandru, descrie primitoarea „casă cu sfinţi” a pictorului Nicolae Vermont, situată în vecinătatea Bisericii Dintr-o zi. Chiar şi după dispariţia lui Caion se tipăresc cu supratitlul <span class="CharOverride-1">Pagini postume inedite</span> o suită din însemnările sale manuscrise: <span class="CharOverride-1">În jurul unei scrisori a lui J. de Maistre</span>, <span class="CharOverride-1">Romanul ca document istoric, Spiritul francez</span> ş.a. <span class="CharOverride-2">C.</span>, redus ca dimensiuni la o singură filă format mare, este o tipăritură vie, dinamică, susţinută de condeieri-scriitori încercaţi (D. Teleor, N.I. Apostolescu, H. Streitman – sub pseudonimul Alcest –, Adrian Verea, N. Ţincu, dar şi de gazetari de meserie, ca tânărul Radu Pralea şi mai încercatul A. Camburopol. Sporadic, câteva şarje-caricaturi sunt creionate de N. Petrescu-Găină. &#9;<span class="Semnatura">R.P.</span></p>
			<p class="Heuristica_PRIMUL_Semnat"><span class="titlu-12">CRONICARUL</span>,<span class="CharOverride-2"> </span>publicaţie apărută la Bucureşti, lunar, cu întreruperi, din februarie 1931 până în aprilie 1932, în noiembrie 1933 și în mai 1934, având subtitlul „Revistă literară–artistică–socială”. Director: G. Şt. Cazacu. Articolul-program, <span class="CharOverride-1">Mai departe</span>, nesemnat, specifică: „Vom fi conduşi de mişcarea artei simboliste, clasice sau moderne, care în calea ei va întâlni accentele durerii, ale fericirii”. <span class="CharOverride-2">C.</span> reuneşte în paginile ei nume dintre cele mai diverse ca orientare poetică: G. Bacovia (<span class="CharOverride-1">Ebreia</span>), Radu Gyr (<span class="CharOverride-1">Lecturi</span>), G. Şt. Cazacu, Agatha Grigorescu-Bacovia, C. Ionescu-Olt, Ilariu Dobridor, Virgil Huzum, V. Demetrius, Dem. Bassarabeanu, Maria Cunţan, Aurel Marin, Ion Focşeneanu, Constantin Jaleş, Pan M. Vizirescu, Paul Constant. Este evident că stau laolaltă valoarea şi scrierea întâmplătoare, modernitatea şi tradiţionalismul cel mai încăpăţânat. Proză semnează G. Bacovia (<span class="CharOverride-1">Iarmaroc</span>, <span class="CharOverride-1">Undeva</span>, <span class="CharOverride-1">Cântec târziu</span> – fragmente din romanul cu titlu omonim, anunțat „în curs de apariție”), Lucius Mihăiescu, N. Pora, Al. Cazaban, Neagu Rădulescu (<span class="CharOverride-1">Eu, Lala și nebunia</span> – fragment din <span class="CharOverride-1">Omul agățat de ureche</span>, <span class="CharOverride-1">Dumnezeu ședea pe Sevastopol</span> – fragment din volumul „în curs de apariție” <span class="CharOverride-1">Republica Femeilor</span>), Sm. M. Vizirescu. Sectorul critic este mai puţin interesant. Lucian Boz publică studiul <span class="CharOverride-1">Complexul lui Oedip la Mihai Eminescu</span>, iar critică de serviciu semnează George Baiculescu, Constantin Orăscu, N. Batzaria, N. Papatanasiu. O prezenţă mai activă este Paul I. Papadopol, cu un studiu despre Octavian Goga şi cu textele de la rubrica intitulată „Cronici”. „Cronica artistică” e susţinută de Alexandru Şahighian şi Al. Robot, G. Şt. Cazacu semnează la rubrica „Mișcarea intelectuală”, Dem. Bassarabeanu, Paul I. Papadopol, N. Pora la „Cronica literară”, iar Paul Donici se ocupă de sumarele revistelor sosite la schimb redacţional. De consemnat numărul 9/1932, dedicat în mare parte operei lui Octavian Goga.<span class="CharOverride-2"> C. </span>este o publicaţie fără pretenţii, care se bazează pe ambiţiile literare ale unei grupări mai mult amicale decât pe criterii estetice.&#9;<span class="Semnatura">V.T.</span></p>
			<p class="Heuristica-PRIMUL"><span class="titlu-12">CRUCEANU, Ada D. </span>(4.V.1950, Sibiu), eseistă, traducătoare. Este fiica Letiţiei Cruceanu (n. Rău), educatoare, și a lui Horaţiu Cruceanu, inginer; e soţia poetului Octavian Doclin. A făcut studii liceale la Sibiu (1965–1969). Este licenţiată a Facultăţii de Limba şi Literatura Română de la Universitatea din Bucureşti, urmată între 1969 și 1973. A activat ca profesoară, bibliotecar-bibliograf la Biblioteca Judeţeană „Paul Iorgovici” din Reşiţa, referent literar la Centrul Judeţean Caraş-Severin pentru Conservarea şi Valorificarea Culturii Tradiţionale (literatură, artă populară, arte plastice, editare publicaţii), consilier-inspector pentru cultură la Consiliul Judeţean Caraş-Severin, editor şi redactor la revista „Reflex”, apoi, din 2001 şi până la pensionare, în 2009, director executiv al Direcţiei pentru Cultură, Culte şi Patrimoniul Cultural Naţional a Judeţului Caraş-Severin. A debutat în 1967 la revista „Cibinium” a Liceului Nr. 3 din Sibiu cu un articol de istorie culturală, iar editorial cu volumul<span class="CharOverride-1"> Contribuţii la bibliografia presei bănăţene</span> (1979, în colaborare cu Gheorghe Jurma). A mai colaborat la „Orizont”, „Contemporanul”, „Convorbiri literare” (unde din 2000 susţine rubrica „Dinspre Banat”), „Luceafărul”, „România literară”, „Familia”, „Tribuna”, „Steaua”, „Cronica”, „Viaţa românească” ş.a. A luat Premiul Filialei Timişoara a Uniunii Scriitorilor (1992), aceeași instituție oferindu-i în 2002 Premiul de Excelență. </p>
			<p class="Heuristica-BASE">În<span class="CharOverride-1"> Radu Stanca – dramaturgul</span> <span class="CharOverride-1">(Consideraţii privind teatrul de poezie)</span> (1992) <span class="CharOverride-2">C.</span> încearcă o apropiere de arta dramaturgului folosind sugestii ale teoriilor formaliste despre limbajul poetic. În eseul <span class="CharOverride-1">Porunca Fiului </span>(1997) scrierile lui Sorin Titel sunt raportate mai puţin la contextul generaţiei și mai mult la specia atemporal-ontologizantă a barocului. Din această perspectivă, operele analizate de <span class="CharOverride-2">C.</span> pun în lumină criza personajului şi psihologia creatorului modern. Acelaşi tip de lectură se regăseşte în <span class="CharOverride-1">Capete de pod (sau Despre feţele barocului)</span> (2001), la origine teză de doctorat. <span class="CharOverride-2">C</span>. trece în revistă, nesistematic, idei mai vechi și mai noi despre baroc, citind apoi în această cheie autori bănăţeni amestecați – de la Mihai Halici jr. şi Nicolae Stoica de Haţeg la Sorin Titel, Florin Bănescu, Ion Marin Almăjan, Gheorghe Schwartz, Livius Ciocârlie ș.a. Culegerea <span class="CharOverride-1">Faţă în faţă</span> (2012, în colaborare cu Octavian Doclin), cuprinzând articole de atitudine, anchete, interviuri, mărturisiri, portrete ș.a., aparținând celor doi autori, este reprezentativă pentru tipul de publicistică provincială practicat de-a lungul timpului de autoare. <span class="CharOverride-2">C.</span> a tradus în engleză poeţi români contemporani şi în româneşte din poezia americană și nu numai – preponderent autori minori. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Contribuţii la bibliografia presei bănăţene</span> (în colaborare cu Gheorghe Jurma), Reşiţa, 1979;<span class="CharOverride-1"> Radu Stanca – dramaturgul (Consideraţii privind teatrul de poezie)</span>, Timişoara, 1992; <span class="CharOverride-1">Porunca Fiului. Eseu asupra prozei lui Sorin Titel</span>, Timişoara, 1997; <span class="CharOverride-1">Capete de pod (sau Despre feţele barocului)</span>, Timişoara, 2001; <span class="CharOverride-1">Faţă în faţă</span> (în colaborare cu Octavian Doclin), Timişoara, 2012.<span class="CharOverride-2"> </span></p>
			<p class="Heuristica___m_RPR"><span class="CharOverride-2">Repere bibliografice: </span>Al. Piru, <span class="CharOverride-1">Teatrul poetic</span>, „Dimineaţa” (Bucureşti), 1993, 28; Cornelia Ştefănescu, <span class="CharOverride-1">Dramaturgul</span>, JL, 1993, 37–40; Mircea Popa, <span class="CharOverride-1">„Radu Stanca – dramaturgul”</span>,<span class="CharOverride-1"> </span>L, 1994, 9; Geo Vasile, <span class="CharOverride-1">„Şi suntem ultimii coloni ai satului de frontieră”</span>, LCF, 1996, 11; Victor Cubleşan, <span class="CharOverride-1">„Porunca Fiului”</span>, ST, 1999, 5–6; <span class="CharOverride-1">Dicț. Banat</span>, <span class="CharOverride-1">215–217</span>;<span class="CharOverride-1"> </span>Petru P. Ciurea, Constantin C. Falcă, <span class="CharOverride-1">Cărăşeni de neuitat</span>, Timişoara, 2012, <span class="CharOverride-1">38–39</span>. &#9;<span class="Semnatura">L.A.</span></p>
			<div class="_idGenObjectLayout-1">
				<div id="_idContainer039">
					<div id="_idContainer037" class="Basic-Text-Frame">
						<p class="Titlu-Nume-H">CRUCEANU, Mihail </p>
						<p class="Titlu-mic-DATE">(13.XII.1887, Iaşi – 7.VII.1988, Bucureşti), poet, prozator. </p>
					</div>
					<div id="_idContainer038" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08_DGLR_C_734-855-web-resources/image/crum01.jpg" alt="" />
					</div>
				</div>
			</div>
			<p class="Heuristica-PRIMUL">Este primul din cei şase copii ai Ecaterinei (n. Petroveanu) şi ai medicului Mihail Cruceanu (Max Grosman, botezat și împământenit în 1882). Termină ciclul primar în localitatea natală. Cel secundar însă îl parcurge, din cauza deselor mutări ale familiei, stabilită în cele din urmă la Târgu Jiu, în mai multe oraşe: Ploieşti, Piteşti şi în Bucureşti, la Colegiul „Sf. Sava”, unde îşi trece, în 1906, bacalaureatul. În ciuda peregrinărilor, elevul învaţă bine, într-un an câştigând concursul Tinerimii Române. Începe să publice devreme, în 1902 apărându-i o proză (iscălită Miluţă) în suplimentul „pentru copii” al ziarului „Adevărul”, iar în 1904 o poezie în „Revista literară”. Încă elev, <span class="CharOverride-2">C.</span> frecventează cenaclul macedonskian, ulterior apropiindu-se de cercul lui Ovid Densusianu şi de „Vieaţa nouă”. Mai colaborează cu versuri, proză, note şi articole, iscălind şi Grigore Sevastin sau Al. Croitoru (pseudonime la care târziu se va adăuga şi Miron Cristea), la „Revista idealistă”, „Revista noastră”, „Bunul prieten”, iar după ce devine student la „Revista celorlalţi”, „Conservatorul”, „Românul literar şi politic”, „Insula”, „Versuri şi proză”, „Facla”, „Rampa” ş.a. Editorial, debutează cu placheta <span class="CharOverride-1">Spre Cetatea Zorilor </span>(1912). După ce îşi ia, în 1911, licenţa în drept şi, în 1913, pe cea în litere, avocat la Târgu Jiu şi profesor la Craiova, Râmnicu Vâlcea şi Alexandria, <span class="CharOverride-2">C.</span> îşi diminuează activitatea literară. Numele îi mai apare doar în „Sărbătoarea eroilor”, „Noi pagini literare”, „Flacăra” şi pe coperta volumaşului <span class="CharOverride-1">Altare nouă</span> (1915). Deşi reformat medical, participă la campania din 1913 şi, ca translator, la cea din 1916–1917, când se îmbolnăveşte de tifos. După însănătoşire se refugiază la Odessa, unde asistă la o provizorie instalare a regimului bolşevic. Atmosfera şi relaţiile cu unii conaţionali implicaţi în evenimente îl influenţează profund, căci întors în ţară, poetul, care dă la iveală şi o nouă carte, <span class="CharOverride-1">Fericirea celorlalţi</span> (1920), ajunge printre liderii socialiştilor olteni. În această calitate ia parte la congresul din mai 1921, votând pentru afilierea la Internaţionala a III-a, ceea ce determină să fie arestat câteva luni. La congresul următor al Partidului Comunist este ales casier general în Comitetul Central şi i se încredinţează direcţia ziarului „Socialismul”. Poziţia sa e totuşi marginală, el nefiind, în fond, nici ideolog, nici veritabil activist. În afară de versuri şi de proză, strânsă în <span class="CharOverride-1">Povestiri pentru tine</span> (1924), <span class="CharOverride-2">C.</span> mai semnează, în periodice precum „Gânduri noi”, „Vieaţa nouă”, „Zorile”, „Proletarul”, „Front unic”, „Poezia”, „Orientări”, „Îndreptar”, „Curentul pentru copii și tineret” (unde era redactor) ş.a., articole pe teme culturale ori pedagogice. Limitată la apărarea în instanţă a unor comunişti, la însoţirea lui Henri Barbusse în vizita sa „de documentare” şi la participarea la un congres internaţional al „muncitorilor din învăţământ”, activitatea politică a lui <span class="CharOverride-2">C.</span> nu pare să justifice închiderea în 1940–1941 în lagărele de la Miercurea Ciuc, Caracal şi Târgu Jiu. După august 1944, drept „compensație”, este numit inspector general în Ministerul Învăţământului şi în alte comitete şi comisii. I se tipăresc un nou volum de versuri – <span class="CharOverride-1">Lauda vieţii</span> (1945) şi două conferinţe, în 1949 devine profesor universitar la catedra în care I. Vitner luase locul lui G. Călinescu. Activ rămâne <span class="CharOverride-2">C.</span> şi după pensionarea sa, în 1957. Îşi reeditează poezia şi proza, dă numeroase interviuri, colaborează la „Tânărul scriitor”, „Gazeta literară”, „Contemporanul”, „Ramuri”, „Luceafărul”, „Limbă şi literatură”, „Viaţa românească” ş.a. cu articole şi însemnări memorialistice, acestea din urmă strânse în volumul <span class="CharOverride-1">De vorbă cu trecutul</span>… (1973). Excepţionala sa longevitate prilejuieşte, de asemenea, repetate sărbătoriri ce-i întreţin o oarecare notorietate până la sfârşitul anilor ’80.</p>
			<p class="Heuristica-BASE">Întâlnirea, oarecum întâmplătoare, în adolescenţă cu Al. Macedonski şi aceea cu Ovid Densusianu l-au determinat pe <span class="CharOverride-2">C.</span> să devină un adept fervent al simbolismului, în favoarea căruia pledează prin articole şi comentarii, dar mai cu seamă prin ancheta asupra curentelor literare pe care o întreprinde în 1911–1912 în „Rampa”, ca replică la ancheta <span class="CharOverride-1">Poporanismul</span>, iniţiată de „Luceafărul”. Sensibilitatea sa nu este însă nici destul de profundă, nici cu adevărat modernă, încât în primele versuri merge pe drumuri măcar croite, dacă nu şi bătătorite de alţii. Poemul ce deschide şi dă titlul plachetei <span class="CharOverride-1">Spre Cetatea Zorilor</span> reia motivul infinitei aspiraţii, în timp ce altele (<span class="CharOverride-1">Trandafirii galbeni</span>,<span class="CharOverride-1"> Buchetul</span>,<span class="CharOverride-1"> Garoafa roză</span>) relevă tehnica şi substanţa „romanţelor” minulesciene. Un efort de individualizare se constată în <span class="CharOverride-1">Poemul oglinzilor</span>, în care însă alunecarea spre expozitiv parnasian şi declamaţie erodează efectul. Aceeaşi propensiune e vizibilă şi în ciclurile „vitrinelor”, din <span class="CharOverride-1">Altare nouă</span>, şi al „străzilor”, din <span class="CharOverride-1">Fericirea celorlalţi</span>, în care mai apar motivul oraşului provincial, câteodată în note bacoviene, şi accente de satiră socială. Prezent şi în aceste cicluri, eroticul, în registrul graţiozităţii ori al unei inefabile intimităţi, concurează, în volumul <span class="CharOverride-1">Lauda vieţii</span>, o robustă bucurie de a trăi, ce-şi găseşte expresia într-o suită de tablouri agreste. Aici mai apăreau texte (precum <span class="CharOverride-1">Tu ce-ai făcut?</span> sau <span class="CharOverride-1">Pentru pace luptăm</span>) ce prefigurează şabloanele epocii de după 1945, precum şi obosite încercări de a traduce imagistic „sensul” existenţei (<span class="CharOverride-1">Muritor</span>, <span class="CharOverride-1">Convoiul vieţii</span>). Ultimele poezii reiau teme cultivate anterior, într-un ton când jubilant, când elegiac. Poet este <span class="CharOverride-2">C.</span> şi în prozele ce compun volumul <span class="CharOverride-1">Povestiri pentru tine</span>, fie că sunt schiţe fantezist-satirice (<span class="CharOverride-1">Pălării şi capete</span>, <span class="CharOverride-1">Muzeul virtuţilor</span>), o istorie orientală ilustrând curgerea vieţii (<span class="CharOverride-1">Korisadar</span>), reminiscenţe din copilărie (<span class="CharOverride-1">Copilul blond</span>,<span class="CharOverride-1"> La vie</span>), parabole (<span class="CharOverride-1">În ţara viselor</span>, <span class="CharOverride-1">Astfel curge viaţa</span>) sau veritabile poeme în proză (<span class="CharOverride-1">Nebuniile vântului</span>, <span class="CharOverride-1">Focul meu vorbeşte</span>, <span class="CharOverride-1">Frunzele</span>). Diversificat şi îmbogăţit astfel, scrisul lui <span class="CharOverride-2">C.</span> se detaşează totuşi prea puţin de acela al confraţilor din plutonul simbolist. Pe de altă parte, meritele scriitorului nu sunt amplificate decât în mică măsură de memorialistica sa. Paginile din <span class="CharOverride-1">De vorbă cu trecutul</span>… mai curând decepţionează. De la cel direct implicat în importante evenimente literare şi politice erau de aşteptat mărturii revelatoare. În fapt, puţine sunt astfel şi ele se circumscriu mai ales vieţii literare bucureştene dintre anii 1905 şi 1916 şi celei craiovene de după Primul Război Mondial. În rest, <span class="CharOverride-2">C.</span> urmează cu obedienţă absolută „linia” partidului. Omisiunile şi mistificările, utilizarea frecventă a limbajului de lemn frapează chiar în raport cu memorialistica altora publicată exact în aceeaşi vreme.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Spre Cetatea Zorilor</span>, Târgovişte, 1912; <span class="CharOverride-1">Altare nouă</span>, Bucureşti, 1915; <span class="CharOverride-1">Fericirea celorlalţi</span>, Craiova, 1920; <span class="CharOverride-1">Povestiri pentru tine</span>, Bucureşti, [1924]; <span class="CharOverride-1">Lauda vieţii</span>, Bucureşti, 1945; <span class="CharOverride-1">Poezii alese</span>,<span class="CharOverride-1"> </span>Bucureşti, 1957; <span class="CharOverride-1">Versuri</span>, Bucureşti, 1967; <span class="CharOverride-1">Al. Dobrogeanu-Gherea</span> (în colaborare cu Florian Tănăsescu), Bucureşti, 1971; <span class="CharOverride-1">Pălării şi capete</span>, Bucureşti, 1972; <span class="CharOverride-1">De vorbă cu trecutul</span>…, Bucureşti, 1973; ed. Bucureşti, 1978; <span class="CharOverride-1">Poeme alese</span>, Craiova, 1974; <span class="CharOverride-1">Poeme</span>, Bucureşti, 1985; <span class="CharOverride-1">Lauda vieţii</span>, îngr. şi pref. Florea Firan, Craiova, 1987; <span class="CharOverride-1">Scrieri în proză</span>, îngr. şi pref. Constantin Mohanu, Bucureşti, 1987. <span class="CharOverride-2">Traduceri:</span> Alphonse Daudet, <span class="CharOverride-1">Scrisori din moara mea</span>, Bucureşti, f.a.</p>
			<p class="Heuristica___m_RPR"><span class="CharOverride-2">Repere bibliografice:</span> Lucilius [Alexandru Macedonski], <span class="CharOverride-1">O treime de poeţi</span>, „Liga conservatoare”, 1905, 6; [Ovid Densusianu], <span class="CharOverride-1">„Spre Cetatea Zorilor”, </span>VAN, 1912, 8;<span class="CharOverride-1"> </span>Trivale,<span class="CharOverride-1"> Cronici</span>, <span class="CharOverride-1">155–157</span>, <span class="CharOverride-1">238</span>; Aderca, <span class="CharOverride-1">Contribuţii</span>, I, <span class="CharOverride-1">397–400</span>; Perpessicius,<span class="CharOverride-1"> Opere</span>, II, <span class="CharOverride-1">331–342</span>, XI, <span class="CharOverride-1">165–169</span>; Lovinescu, <span class="CharOverride-1">Scrieri</span>, IV, <span class="CharOverride-1">564–565</span>; Călinescu, <span class="CharOverride-1">Ist. lit. </span>(1941), <span class="CharOverride-1">626, Ist. lit</span>. (1982), <span class="CharOverride-1">705</span>; Valeriu Râpeanu<span class="CharOverride-1">, „Poezii alese”</span>, GL, 1957, 33; Micu, <span class="CharOverride-1">Început</span>, <span class="CharOverride-1">474–475</span>; Ciopraga, <span class="CharOverride-1">Lit. rom.</span>, <span class="CharOverride-1">420–421</span>; Dimisianu, <span class="CharOverride-1">Opinii</span>, <span class="CharOverride-1">44–49</span>; Scarlat, <span class="CharOverride-1">Ist. poeziei</span>, II, <span class="CharOverride-1">350</span>; Firan, <span class="CharOverride-1">Profiluri</span>,<span class="CharOverride-1"> </span>I, <span class="CharOverride-1">237–242</span>; <span class="CharOverride-1">Dicţ. scriit. rom.</span>, I,<span class="CharOverride-1"> 736–738</span>; Radu Gyr, <span class="CharOverride-1">Calendarul meu</span>, îngr. şi pref. Ioan Popişteanu, Constanța, 1996, <span class="CharOverride-1">68–69</span>; Paul D. Popescu, <span class="CharOverride-1">Mihail Cruceanu</span>, „Axioma”, 2007, 12. &#9;<span class="Semnatura">V.D.</span></p>
			<p class="Heuristica_PRIMUL_Semnat"><span class="titlu-12">CRUCIADA ROMÂNISMULUI</span><span class="titlu-12 CharOverride-3">,</span> revistă apărută la Bucureşti între 22 noiembrie 1934 şi 23 decembrie 1936, între 2 şi 16 mai 1937, cu subtitlul „Săptămânal de orientare politică şi spirituală”. Director: Mihai Stelescu; redactor-şef: Alexandru Talex (menţionat la numărul 4). Componenţa redacţiei este indicată abia la numărul festiv 54, fiecare nume şi responsabilitatea fiind alăturate chipului respectiv, schiţat de graficianul Nicol (Christache Nicolceanu): Const. Barcaroiu (C.B., Barcostan) – redactor şi cronicar, Victor Valeriu Martinescu – redactor pentru viaţa politică, Vladimir Cavarnali şi Paul Bărbulescu – redactori; al doilea caricaturist al revistei este Neagu Rădulescu. Un articol preliminar asumat de director (<span class="CharOverride-1">Prefaţă</span>) enunţă programul ce va orienta alcătuirea publicaţiei: „Ideea generatoare, crezul animator de energii şi eroisme, aceste două descotorosite de idoli ciopliţi în ritm de imnuri şi osanale, vor fi zeiţele gândului şi scrisului nostru. Crearea unei elite de luptători neînfricaţi şi nedepersonalizaţi, care să înfăptuiască frontul comun cerut de întreaga suflare românească, dar neauzit de profitori interesaţi şi reprezentanţi temporari ai curentelor existente, va fi una din marile noastre preocupări. Iată gândurile pentru care vom milita şi pornim azi «Cruciada românismului»”. În practică, fostul lider legionar M. Stelescu va folosi <span class="CharOverride-2">C.r.</span> pentru a-l ataca violent pe Corneliu Zelea Codreanu, ceea ce va şi atrage asasinarea sa în iulie 1936 de un comando legionar. Personalitatea tutelară a publicaţiei este Panait Istrati, nu doar semnatar al unui ciclu de articole în care încearcă să tempereze patosul doctrinar de extremă dreapta al lui Stelescu (<span class="CharOverride-1">Naţiune şi naţionalism</span>, <span class="CharOverride-1">Dictatură şi democraţie</span>), ci şi emitent al câtorva scrisori puse sub genericul <span class="CharOverride-1">Sunt lacrimae rerum </span>ori personaj al amintirilor Aidei Vrioni <span class="CharOverride-1">Cu Panait Istrati la Menton</span>, datând din 1927, şi al povestirii romancierului grec Nikos Kazan (Kazantzakis) <span class="CharOverride-1">Toda Raba </span>(tradusă de Pericle Martinescu), inspirată din călătoria făcută de cei doi în Rusia sovietelor. Compartimentul literar cel mai bine reprezentat îl constituie poezia, provenind îndeosebi de la generaţia afirmată în deceniul al treilea al secolului trecut: Aurel Chirescu (<span class="CharOverride-1">Han Hun</span>), Virgil Carianopol (<span class="CharOverride-1">Eu</span>), Virgil Gheorghiu (<span class="CharOverride-1">Stihuri pentru scrisorile tatii</span>), Emil Vora (<span class="CharOverride-1">Întoarcerea în cătun</span>), Virgil Treboniu (<span class="CharOverride-1">Brumar</span>), Octav Sargeţiu, George Danubia (George Dan) ş.a. Proporţional, proza este reprezentată doar prin două poeme ale lui Const. Barcaroiu, <span class="CharOverride-1">Trandafirul </span>(reluat după volumul <span class="CharOverride-1">Florile roşii</span>) şi <span class="CharOverride-1">Primăvara, </span>prin traducerea scurtelor fragmente <span class="CharOverride-1">Spovedania unui învins </span>și <span class="CharOverride-1">Spre altă flacără</span> (selectate din volumul de confesiuni existenţial-politice<span class="CharOverride-1"> Vers l’autre flamme</span>) şi a prefeţei la romanul autobiografic <span class="CharOverride-1">Viaţa lui Adrian Zografi</span>, toate semnate de Panait Istrati. Acesta rămâne chiar şi după dispariţie, în aprilie 1935, o prezenţă în viaţa revistei, prin notele memorialistice <span class="CharOverride-1">Mărturii din… sanatoriu </span>de Emil Vora, puse sub genericul <span class="CharOverride-1">Flori pe mormântul lui Panait Istrati.</span> Tot memorialistică aduc însemnările lui Ion Aurel Manolescu despre V. Alecsandri, <span class="CharOverride-1">Domnişoare bătrâne şi poeţi uitaţi.</span> Deosebit de activ este Const. Barcaroiu nu doar cu versuri, ci şi cu articole politice sau pe subiecte de actualitate socială, cu recenzii şi cronici literare subsumate rubricilor specializate ori compozite („Cărţi. Probleme. Idei”, „Marginale”), la care mai scriu Mircea Mateescu, Aurel Chirescu, Mihail Ilovici. Utile documente de istorie literară sunt contribuţiile lui Paul Bărbulescu dedicate prozatorului basarabean Leon Donici şi lui Mircea Eliade, <span class="CharOverride-1">Reflexiile unui scriitor</span> de I.E. Torouţiu – opinii în disputa între generaţii, <span class="CharOverride-1">Destinul unei păpuşi bolnave </span>(despre profilul literar al Iuliei Hasdeu) de Ion Aurel Manolescu. Aparte trebuie considerate articolele politice publicate de Victor Valeriu Martinescu, <span class="CharOverride-1">Cacealmaua de la Stresa</span>,<span class="CharOverride-1"> Europa sub cerul păcii mondiale, Românii e deştepți </span>(titlu-sintagmă preluat de la Camil Petrescu), alături de cele izvorâte din constatarea degringoladei culturale a epocii, a falsității, a inconsistenței idealurilor tinerei generaţii, aflate în competiție aprigă cu generația așa-zis expirată (<span class="CharOverride-1">Petru Comarnescu şi teoria generaţiei</span>, <span class="CharOverride-1">Pentru cea mai tânără generaţie</span>). Josnic şi excesiv, provenit dintr-un orgoliu nemăsurat, apare un atac iscălit de Constantin Coman, susţinut de Alex. Talex, la adresa lui G. Călinescu, ce îl indicase într-o „cronică a mizantropului” din „Adevărul literar şi artistic” ca veleitar pe tărâmul scrisului artistic. Ocazional se tipăresc interviuri – cu actorul Ion Brezeanu (dat lui Ion Aurel Manolescu), cu prozatorul B. Jordan, care vorbeşte despre literatura lui şi despre Basarabia (consemnat de Vladimir Cavarnali) – şi emoţionante necrologuri consacrate scriitorilor Const. C. Bacalbaşa, Gib I. Mihăescu, G. Ibrăileanu, Mateiu I. Caragiale. <span class="CharOverride-2">C.r.</span> nu publică traduceri, cu excepţia tălmăcirii „pour la première fois en français” a poeziilor lui Eminescu <span class="CharOverride-1">Empereur et prolétaire </span>şi <span class="CharOverride-1">Résurrection</span>,<span class="CharOverride-1"> </span>datorată abatelui Louis Barral, secretarul Nunţiaturii Catolice în România. O colaborare evident sentimentală este a lui Alexis Macedonski, fiul cel mare al poetului Al. Macedonski, cu diferite corespondenţe trimise din Polença Mallorca, în Insulele Baleare, unde se stabilise: <span class="CharOverride-1">Şapte veacuri de piatră</span>, <span class="CharOverride-1">Ultima lecţie a lui Leonardo</span>, <span class="CharOverride-1">Întregiri.</span> Alţi colaboratori: Mia Frollo, Al. Zaharia, Laertes (Nicolae Mateescu), Liviu Bratoloveanu, Petre Bellu, Dem. Bassarabeanu, Victor Eftimiu, D.V. Barnoschi, V. Savin, Teodor Nencev, Grigore Ancu, Simion Dascălu. &#9;<span class="Semnatura">R.P.</span></p>
			<p class="Heuristica-PRIMUL"><span class="titlu-12">CRUDU</span><span class="CharOverride-2">, Dumitru</span> <span class="CharOverride-2">(</span>8.XI.1967, Flutura–Ungheni), poet, dramaturg, prozator.<span class="CharOverride-2"> </span>Este fiul Mariei şi al lui Vasile Crudu, ţărani; pe linie maternă are o ascendenţă ucraineană. A absolvit Liceul „Mihai Eminescu” din Ungheni, după care a frecventat cursurile Universităţii de Stat din Chișinău, Facultatea de Jurnalism (1985–1987), şi pe cele ale Universităţii de Stat din Tbilisi, Facultatea de Filologie (1988–1992), fără să le finalizeze. Din această perioadă datează primele încercări literare în limbile rusă şi georgiană. Urmează apoi Facultatea de Ştiinţe, secţia filologie, a Universităţii Transilvania din Braşov, pe care o termină în 1995, şi cursuri de studii aprofundate la Universitatea „Lucian Blaga” din Sibiu, absolvite în 1996. În perioada studenţiei frecventează cenaclurile braşovene Erata şi Interval, debutând în 1992 cu poeme în revista „Astra”. În 1999 lansează, împreună cu mai tânărul Marius Ianuş, un curent literar de avangardă, fracturismul, printr-un <span class="CharOverride-1">Manifest fracturist</span> publicat în revistele „Paralela 45” şi „Vatra”, urmat de alte replici programatice. Tot cu Ianuş va edita, în 2007–2008, revista de atitudine „Stare de urgenţă” (Chişinău), al cărei titlu poate fi privit ca trimitere la volumul de versuri al americanului Frank O’Hara, <span class="CharOverride-1">Meditations of an Emergency</span>. După absolvirea facultăţii, lucrează ca profesor de limba şi literatura română la Liceul Forestier din Codlea, ca ziarist la „Monitorul de Braşov”, comentator cultural la postul de radio Europa Liberă (biroul din Republica Moldova) şi director al Filialei „Ştefan cel Mare” din cadrul Bibliotecii Municipale „B.P. Hasdeu” din Chişinău. Animator cultural, coordonează mai multe cercuri şi grupuri de lucru, între care Clubul Literar de pe lângă Uniunea Scriitorilor din Republica Moldova (împreună cu Nicolae Popa) şi atelierul de scriere creatoare „Vlad Ioviţă”. În 2009 a coordonat antologia <span class="CharOverride-1">Noua poezie basarabeană</span>. Este membru al Asociaţiei Scriitorilor Profesionişti din România (ASPRO), al Uniunii Scriitorilor din România şi din Republica Moldova şi al Uniunii Teatrale din Republica Moldova. Colaborează la numeroase publicaţii, fiind prezent şi la „Vatra”, „Familia”, „Erata”, „Arca”, „Contrafort”, „Poesis”, „Timpul”, „Paralela 45”, „Interval”, „Missives” (Franţa) ș.a., precum şi la revista electronică „Tiuk!”. A fost distins cu Premiul Academiei Libere din Iaşi (1994), Premiul Filialei Braşov a Uniunii Scriitorilor (1994), Premiul Uniunii Scriitorilor din Republica Moldova (1994), Premiul Asociaţiei Scriitorilor Profesioniști din România (1996).</p>
			<p class="Heuristica-BASE">Deşi tentat, mai ales ca poet, de avangardă şi de experiment, <span class="CharOverride-2">C.</span> nu e un adept al hibridizării genurilor. Încă din primele două volume de versuri – <span class="CharOverride-1">Falsul Dimitrie</span> şi minimalistul <span class="CharOverride-1">E închis, vă rugăm nu deranjaţi</span>, ambele apărute în 1994 –, autoportretizându-se sub numele unui personaj straniu din istoria Rusiei ţariste („falsul Dimitrie”), el îşi înscenează biografia dezeroizată, poveristă, în cadre deopotrivă suave şi crude, tandre şi groteşti, pe o formulă de maximă simplitate afină poeticii postoptzeciste, hiperrealiste, a „grupului de la Braşov” patronat de Alexandru Muşina, dar, în interiorul ei, de o originalitate certă. Pe lângă alter egoul (fals) omonim, privit din afară, şi iubita sa Maria, aceste poeme „la marginea existenţei” sunt bântuite de arătări stranii, adeseori nonumane (fluturi în erecţie care fac sex, muşte care studiază oamenii şi ajung să facă, şi ele, dragoste, gândaci lubrici, şobolani ş.a.), în fapt ipostaze ale sinelui: „eu sunt şobolanul şi eu sunt viermele/ eu sunt fluturele care zboară prin aer/ noi cu toţii suntem cei care mergem/ pe pământ şi ne târâm în coate vocile/ noastre nu se aud sunt slabe slabe” (<span class="CharOverride-1">Dimitrie</span>). Departe de erosul voluptuos oniric din versul lui Emil Brumaru sau de melancolia fantastă a lui Mircea Ivănescu, <span class="CharOverride-2">C.</span> frizează absurdul kafkian, cu o notă mizerabilistă marcată, amintind de noua poezie americană. Registrul candid, pigmentat uneori cu infuzii jucate de dialect basarabean, figurează scenarii psihedelice: implozie, debusolare, alienare existenţială. Sumbrul <span class="CharOverride-1">Poooooooate</span> (2004) ar fi fost compus potrivit metodei fracturiste, în vreme ce <span class="CharOverride-1">Eşarfe în cer</span> (2012) este dominat de obsesia îmbătrânirii şi a morţii, cu o dimensiune mistică pronunţată. Nici nouăzecist, nici (încă) douămiist, autorul lor este, ca şi Marius Ianuş, un poet al „fracturii” afective şi al schizoidiei identitare. Pe de altă parte, dramaturgia lui <span class="CharOverride-2">C.</span>, cel mai cunoscut şi mai jucat autor de peste Prut în România postdecembristă,<span class="CharOverride-2"> </span>a fost definită chiar de el însuşi prin formula „teatrului-ziar”. Gustul pentru absurd şi deriziune, cu elemente de teatru popular, îi domină piesele „cu tendinţă”, care cunosc uneori mai multe variante, sub mai multe titluri. Ele abordează de regulă probleme sociale sau politice acute, cu sau fără suport livresc sau istoric, insistând asupra crizelor şi traumelor actualităţii. Problema migraţiei transfrontaliere este centrală în teatrul său social. <span class="CharOverride-1">Înainte şi după fugă</span> are în obiectiv refugiaţii din Transnistria, Africa şi Irak, iar <span class="CharOverride-1">Le Septième kafana</span>,<span class="CharOverride-1"> </span>scrisă împreună cu Nicoleta Esinencu şi cu Mihai Fusu (editată în 2004 și pusă în scenă în 2006), vorbeşte despre tribulaţiile unor tinere basarabence nevoite să se prostitueze în Occident. În <span class="CharOverride-1">Oameni ai nimănui</span> (2007) Occidentul apare nu ca pământ al făgăduinţei, ci al umilinţei şi eşecului pentru săracii din Est, aflaţi în căutarea unui loc de muncă. Rezultatele devin problematice când dramaturgul complică registrele. O anume neglijenţă stilistică se face simţită, iar discursul personajelor e împins până la demonstrativism, ca în <span class="CharOverride-1">Steaua fără… Mihail Sebastian</span> (2006), înscenare livrescă a dramei scriitorului interbelic (Florin Faifer vede în ea o „şarjă grosieră”); în <span class="CharOverride-1">Alegerea lui Alexandru Suţţo</span> (2004) aluziile culturale proliferează ostentativ, iar în tragicomedia absurdistă <span class="CharOverride-1">Crima sângeroasă din Staţiunea Violetelor</span> (2001) abundă <span class="CharOverride-1">qui–pro–quo</span>-urile groteşti pe canavaua unei intrigi poliţiste combinate cu o alegorie (din nou livrescă) a cuplului amoros. Însă, dincolo de carenţe, calităţile scenice ale partiturilor sunt de natură să incite. Piesele au primit numeroase premii la festivaluri de gen, dar şi Premiul UNITER (2003) şi în mai multe rânduri Premiul Ministerului Culturii din Republica Moldova, fiind jucate în Târgu Mureş, Chişinău, Craiova, Piatra Neamţ, Botoşani, Galaţi, Cluj-Napoca, Iaşi, Buzău, Helsingborg, Douala, Trieste, Bonn, Bremen, Regensburg, Paris, Kiev. Ca prozator, <span class="CharOverride-2">C.</span> îşi calibrează filonul autobiografic pe coordonatele (neo)realiste ale eposului picaresc. Atât romanul <span class="CharOverride-1">Măcel în Georgia</span> (2008), cât şi volumul de povestiri <span class="CharOverride-1">Oameni din Chişinău</span> (2011), cu un titlu trimiţând la „oamenii din Dublin” ai lui James Joyce, vădesc – dincolo de conflictele erotice de cuplu, relatate în maniera frustă a beatnicilor – drame ale comunicării. Nu lipseşte dimensiunea identitară, fie ea interregională (basarabeni versus regăţeni) sau interetnică (basarabeni versus ruşi etc.), după cum nu lipsesc nici conflictele economice sau de mentalitate şi, din când în când, cele literare. Sunt proze „de aventuri”, cu umor negru şi răsturnări spectaculoase de situaţie, care surprind medii ale declasaţilor şi ale celor care „trăiesc periculos” (traficanţi, mafioţi, rackeţi, spioni, afacerişti şi politicieni corupţi). Autorul nu se sfieşte să apeleze la ingredientele naraţiunii populare, preferând relatarea nudă, fără exhibiţii experimentale. O discretă compasiune faţă de condiţia unei lumi în derivă, abandonată la marginea istoriei, îl apropie de marea tradiţie a prozei ruse, în special de Maxim Gorki. Prolific şi mobil, <span class="CharOverride-2">C.</span> este un avangardist social grefat pe un robust fond clasic.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Falsul Dimitrie</span>, pref. Gheorghe Crăciun, Târgu Mureş, 1994; <span class="CharOverride-1">E închis, vă rugăm nu deranjaţi</span>, Constanţa, 1994; <span class="CharOverride-1">Şase cânturi pentru cei care vor să închirieze apartamente</span>, Piteşti, 1996; <span class="CharOverride-1">Crima sângeroasă din Staţiunea Violetelor</span>, Chişinău, 2001; <span class="CharOverride-1">Salvaţi Bostonul</span>, Chişinău, 2001; <span class="CharOverride-1">Alegerea lui Alexandru Suţţo</span>, Bucureşti, 2004; <span class="CharOverride-1">Duelul şi alte texte</span>, Cluj-Napoca, 2004; <span class="CharOverride-1">Poooooooate</span>, București, 2004; <span class="CharOverride-1">Le Septième kafana</span> (în colaborare cu Nicoleta Esinencu şi Mihai Fusu), Paris, 2004; <span class="CharOverride-1">Un concert la violă pentru câini</span>, Chişinău, 2004; <span class="CharOverride-1">Steaua fără… Mihail Sebastian</span>, Bucureşti, 2006; <span class="CharOverride-1">Oameni ai nimănui</span>, Chişinău, 2007; <span class="CharOverride-1">Măcel în Georgia</span>, Iaşi, 2008; <span class="CharOverride-1">Oameni din Chişinău</span>, Bucureşti, 2011; <span class="CharOverride-1">Eşarfe în cer</span>, Chişinău, 2012; <span class="CharOverride-1">Un american la Chişinău</span>, pref. Liviu Antonesei, Bucureşti, 2012.</p>
			<p class="Heuristica___m_RPR"><span class="CharOverride-2">Repere bibliografice: </span>Regman, <span class="CharOverride-1">Dinspre Cercul literar</span>, <span class="CharOverride-1">188–194</span>; Galaicu-Păun, <span class="CharOverride-1">Poezia</span>,<span class="CharOverride-1"> 154–164</span>;<span class="CharOverride-1"> </span>Cistelecan, <span class="CharOverride-1">Top–ten</span>, <span class="CharOverride-1">87–89</span>; Paul Cernat, <span class="CharOverride-1">„Crima sângeroasă din Staţiunea Violetelor”</span>, OC, 2001, 57; Florin Faifer, <span class="CharOverride-1">O şarjă grosieră – un Béranger printre rinoceri?</span>, TTR, 2007, 3–4;<span class="CharOverride-1"> </span>Iulia Popovici, <span class="CharOverride-1">Cvasibiografia ca teatru politic</span>, OC, 2007, 383; Bogdan Creţu, <span class="CharOverride-1">Fracturismul cosmetizat</span>, OC, 2009, 211; Mircea Morariu, <span class="CharOverride-1">Teatrul și cărțile lui</span>, Oradea, 2009, <span class="CharOverride-1">22–23</span>; Cosmin Ciotloș, <span class="CharOverride-1">Altă generație</span>, RL, 2010, 12; Chioaru, <span class="CharOverride-1">Noi developări</span>,<span class="CharOverride-1"> 103–106</span>; <span class="CharOverride-1">Dicţ. Chişinău</span>, <span class="CharOverride-1">184–186</span>; Rachieru, <span class="CharOverride-1">Poeţi Basarabia</span>, <span class="CharOverride-1">586–590</span>; Bianca Burţa-Cernat, <span class="CharOverride-1">Stare de urgenţă</span>, OC, 2011, 346; Raluca Dună, <span class="CharOverride-1">Un nou gen</span>, RL, 2011, 40; Soviany, <span class="CharOverride-1">Cinci decenii</span>,<span class="CharOverride-1"> </span>II, <span class="CharOverride-1">203–205</span>; Șleahtițchi, <span class="CharOverride-1">O carte umedă</span>, CL, 2012, 11. &#9;<span class="Semnatura">P.C.</span></p>
			<p class="Heuristica-PRIMUL"><span class="titlu-12">CRUDU, Tiberiu </span>(22.VI.1882, Tudora, j. Botoşani – 25.VIII.1952, Botoşani), prozator. Este fiul Mariei şi al lui Vasile Crudu, preot. A urmat Liceul „A.T. Laurian” din Botoşani (1894–1901) şi a absolvit Facultatea de Litere din Iaşi (1905), luându-şi licenţa în istorie în 1908. A făcut studii de specialitate la Paris (1911–1912) şi a fost profesor la şcoli din Dorohoi, Tudora şi Botoşani, funcţionând o lungă perioadă (1919–1934) ca director al Şcolii Normale de Învăţători „M. Eminescu” din Botoşani. A avut funcţii de conducere în organizaţii culturale locale şi de educare a tineretului. Experienţa participării la două războaie (1913, 1916–1918) este reflectată în scrierile sale. Debutează cu proză la „Arhiva” (1905). Discipol, ca ideologie socială şi literară, al lui N. Iorga, <span class="CharOverride-2">C.</span> colaborează la „Neamul românesc”, „Neamul românesc literar”, „Ramuri”, „Luceafărul”, „Junimea literară”, „Făt-Frumos” şi la multe periodice din zona sa de activitate. Este secretar de redacţie la „Revista Moldovei” (1921–1927), unde publică şi versuri (semnate T. Mârza), recenzii, articole culturale şi sociale, iar în 1923 este între fondatorii revistei „Tudor Pamfile”.</p>
			<p class="Heuristica-BASE">Cea mai mare parte a prozelor lui <span class="CharOverride-2">C.</span> apărute în periodice a fost adunată în câteva volume şi broşuri: <span class="CharOverride-1">De pe la noi ce-a fost odată</span> (1925), <span class="CharOverride-1">Vâltorile vieţii</span> (1926), <span class="CharOverride-1">Lunatecii</span> (1929), <span class="CharOverride-1">Săhăstria Sihlei</span> (1933; Premiul Academiei Române), <span class="CharOverride-1">Spre sara lui Sfântu Vasile</span> (1938). În principal, el narează întâmplări din trecutul sau prezentul satului ori încearcă să reconstituie obiceiuri, legende. Folosind şi material folcloric, reuşeşte să păstreze autenticitatea limbajului şi a psihologiei ţărăneşti. Auzită sau inventată, fabulaţia este destul de bogată, asigurând substanţă epică textelor. Sunt inserate snoave, zicale, strigături, cimilituri şi cântece. Umorul, uneori crud, este susţinut şi de expresiile neaoşe, care dau culoare şi energie stilului. Încântarea şi mândria lui <span class="CharOverride-2">C.</span> de a etala firea, isteţimea şi vorbirea personajelor atrag simpatia cititorului. În acelaşi mediu rural creşte şi evoluează şi protagonista povestirii <span class="CharOverride-1">Lunatecii.</span> Rod al unei iubiri romanţioase, dar nefericite între doi tineri fugiţi în lume, ea este urmărită de destinul tragic al părinţilor, care îi alimentează nelinişti şi aspiraţii nelămurite, provocându-i sfârşitul tocmai când era pe punctul de a scăpa de fantasmele trecutului. Mai important este romanul biografic <span class="CharOverride-1">Momâia</span> (1947), în care sunt narate viaţa şi faptele unui învăţător animat de cultul pentru ţărănime, dăruit cu patimă profesiei sale. Construită pe ideea jertfei de sine, a sacrificiului pentru binele satului, povestea ajunge să demonstreze că exagerarea poate duce la eşec. Percepţia caricaturală pe care oamenii o au în legătură cu acest „idealist” este concretizată în statuia („momâia”) pe care satul i-a înălţat-o în faţa şcolii. Ajuns aproape cerşetor la bătrâneţe, personajul este strivit, simbolic, de propria-i statuie. Acţiunea romanului este redusă, ponderea deţinând-o convorbirile, lecţiile, pledoariile şi istorisirile pilduitoare. Scriitura este comună, uneori cu emfaze didactice, dar izbuteşte să transmită căldura unui spirit ataşat de ideile melioriste. Broşurile <span class="CharOverride-1">Consideraţiuni generale asupra politicei germane</span> (1915), <span class="CharOverride-1">Ce au fost şi ce pot fi şcolile premergătoare </span>(1920), monografiile <span class="CharOverride-1">Şapte ani din viaţa unei şcoli normale.</span> <span class="CharOverride-1">1919–1926</span> şi <span class="CharOverride-1">Botoşanii în 1932</span> (ambele în colaborare), precum şi manualul <span class="CharOverride-1">Geografia judeţului Botoşani</span> (1934), alcătuit împreună cu M. Apostol sub formă de dialoguri şi mici povestiri, întregesc imaginea activităţii lui <span class="CharOverride-2">C.</span></p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">De pe la noi ce-a fost odată</span>, Bucureşti, 1925; <span class="CharOverride-1">Vâltorile vieţii</span>, Cernăuţi, 1926; <span class="CharOverride-1">Lunatecii</span>, Cernăuţi, 1929; <span class="CharOverride-1">Botoşanii în 1932</span> (în colaborare), Botoşani, 1932; <span class="CharOverride-1">Săhăstria Sihlei</span>, Botoşani, 1933; <span class="CharOverride-1">Geografia judeţului Botoşani</span> (în colaborare cu M. Apostol), Botoşani, 1934; <span class="CharOverride-1">Spre sara lui Sfântu Vasile</span>, Cernăuţi, 1938;<span class="CharOverride-1"> Momâia</span>, Bucureşti, 1947; [<span class="CharOverride-1">Scrieri</span>], vol. I: <span class="CharOverride-1">De pe la noi ce-a fost odată</span>,<span class="CharOverride-1"> </span>vol. II: <span class="CharOverride-1">Cum s-a măritat Măriuca Măndiţei</span>, îngr. și pref. Manuela și Gheorghe Macarie, Botoșani, 1997. </p>
			<p class="Heuristica___m_RPR"><span class="CharOverride-2">Repere bibliografice:</span> I. Gr. Oprişan, <span class="CharOverride-1">„De pe la noi ce-a fost odată”</span>, VL, 1926, 9; Toma C. Spătaru, <span class="CharOverride-1">Pe urmele lui Ion Creangă</span>,<span class="CharOverride-1"> </span>„Răsăritul”, 1926, 8; C.Ş.F. [C. Şaban Făgeţel], <span class="CharOverride-1">„Lunatecii”</span>, R, 1929, 4; Eugen Ciuchi, <span class="CharOverride-1">„Săhăstria Sihlei”</span>,<span class="CharOverride-1"> </span>CL, 1933, decembrie; <span class="CharOverride-1">Număr închinat domnului Tiberiu Crudu</span>, „Revista şcolii”, 1942, iunie; Leca Morariu, <span class="CharOverride-1">Tiberiu Crudu</span>, FF, 1942, 5–6; Al. Lascarov-Moldovanu,<span class="CharOverride-1"> Cărţile amintirii</span>, I, Bucureşti, 1943, <span class="CharOverride-1">160–162</span>;<span class="CharOverride-1"> </span>Gheorghe Macarie, <span class="CharOverride-1">Scriitorul Tiberiu Crudu</span>, ATN, 1978, 4;<span class="CharOverride-1"> Dicţ. scriit. rom</span>., I, <span class="CharOverride-1">738–739. &#9;</span><span class="Semnatura">C.T.</span></p>
			<p class="Heuristica-PRIMUL"><span class="titlu-12">CRUŞEVAN, Olga </span>(6.VI.1896, Plosca–Orhei – 1974, Bucureşti), poetă, traducătoare. Este fiica Ecaterinei şi a lui Ioan Epaminonda Cruşevan, proprietar al moşiei Plosca Pistruieni şi rudă apropiată a publicistului Pavel Cruşevan. A urmat gimnaziul Mariinsk şi Facultatea de Litere la Odessa, continuându-şi studiile la Lausanne şi la Bucureşti. Ştia unsprezece limbi. Cu versuri şi schiţe a colaborat la „Viața Basarabiei”, „Pagini basarabene”, „Poetul”, „Glasul Moldovei”, „Gândirea”, „Universul literar”, „România literară”, „Cele trei Crişuri”, „Revista Fundaţiilor Regale” ş.a. A mai semnat Olga Cruşevan Florescu şi Olga Cantacuzino.</p>
			<p class="Heuristica-BASE"><span class="CharOverride-2">C.</span> a cultivat pastelul, înţeles ca peisaj sentimental, senin şi uşor melancolic. Pământul, sămânţa, conacul, vara şi primăvara se constituie în motive predilecte. Volumele <span class="CharOverride-1">Crugul anului</span> (1970) şi <span class="CharOverride-1">Roata anului</span> (1973), ambele apărute la Editura Litera, se doresc „suite bucolice”. <span class="CharOverride-2">C.</span> a mai publicat versuri în franceză, limbă în care a tradus şi poezii de Vasile Alecsandri, M. Eminescu, Octavian Goga, Al. Macedonski, Ion Minulescu, St. O. Iosif. Ar fi tălmăcit poeziile lui Shelley în limba franceză şi ar fi transpus din opera lui Charles Baudelaire în engleză. O traducere realizată în colaborare cu Vlaicu Bârna (M. Gubelman, <span class="CharOverride-1">Un erou legendar: S.G. Lazo</span>, 1960) indică o repliere dramatică la cerinţele ideologice ale vremii.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Crugul anului (suită bucolică)</span>, Bucureşti, 1970; <span class="CharOverride-1">Roata anului (altă suită bucolică)</span>, Bucureşti, 1973.</p>
			<p class="Heuristica___m_RPR"><span class="CharOverride-2">Repere bibliografice:</span> Boris Buzilă, <span class="CharOverride-1">Ultimul mesaj al unei poete uitate: Olga Cruşevan</span>, LA, 1995, 48; Cimpoi, <span class="CharOverride-1">Ist. lit. Basarabia</span>, <span class="CharOverride-1">121–122</span>; <span class="CharOverride-1">Olga Cruşevan</span>, în <span class="CharOverride-1">Femei din Moldova</span>, coordonator Iurie Colesnic, Chişinău, 2000, <span class="CharOverride-1">86–87</span>; Aliona Grati, <span class="CharOverride-1">Privirea Euridicei</span>, Chişinău, 2007, <span class="CharOverride-1">172–173</span>; <span class="CharOverride-1">Dicţ. Chişinău</span>, <span class="CharOverride-1">187–188</span>.<span class="CharOverride-1"> &#9;</span><span class="Semnatura">D.M.</span></p>
			<p class="Heuristica-PRIMUL"><span class="titlu-12">CSEJKA, Gerhardt </span>(11.IV.1945, Zăbrani, j. Arad), traducător. Este fiul Elenei (n. Dittrich) și al lui Iosif Csejka, farmacist. După absolvirea Școlii Medii nr. 2 „Nikolaus Lenau” (1963), urmează Facultatea de Filologie a Universității din Timișoara, secția germană–română (1963–1968). După un stagiu de doi ani ca ziarist la cotidianul „Neuer Weg” din București, unde scrie ulterior și cronică literară, va fi redactor la „Neue Literatur” (1970–1986), unde debutează, de fapt, în 1971, ca traducător, cu versiunea germană a unei poezii de Ana Blandiana. Debutul editorial se produce în 1984 cu tălmăcirea poveștii <span class="CharOverride-1">Capra cu trei iezi</span> a lui Ion Creangă. Cvasianonim, cu inițialele G. Cs. menționate sub majoritatea poemelor traduse din Maria Banuș, rămâne volumul pe care îl alcătuise în bună parte, <span class="CharOverride-1">Schau,</span> <span class="CharOverride-1">die Zypressen dort</span>, apărut în 1986, anul în care părăsește țara. Sprijinindu-i pe tinerii literați de la Aktionsgruppe Banat, pe care îi publică în revista la care lucrează, fusese reținut în 1975 sub pretextul încercării de a trece fraudulos frontiera. În 1986 e bursier DAAD la Berlin, apoi se va stabili în 1989 la Frankfurt am Main. Editează o revistă intitulată tot „Neue Literatur” (1992–1999), concepută ca proiect european de traduceri din Europa de Est. Între 1990 și 1992 ține cursuri de literatură română contemporană la Universitatea „Johann Wolfgang Goethe” din Frankfurt am Main, iar între 1993 și 2003 despre civilizația românească din trecut și de azi la Universitatea „Johannes Gutenberg” din Mainz. A fost distins cu Premiul Fundației pentru Artă Nordrhein –Westphalen, acordat împreună cu Colegiul European al Traducătorilor de la Straelen (2008) pentru versiunea la romanul lui Mircea Cărtărescu <span class="CharOverride-1">Orbitor. Aripa stângă (Die Wissenden)</span> și cu Premiul pentru Poezie Europeană al Orașului Münster (2009) pentru <span class="CharOverride-1">Ode an die freie</span> <span class="CharOverride-1">Unternehmung,</span> premiu <span class="CharOverride-1">ex aequo</span> cu autorul cărții, Caius Dobrescu, iar în 2012, pentru volumul al doilea din trilogia cărtăresciană, i se decernează, împreună cu Ferdinand Leopold, Premiul Casei Culturilor Lumii din Berlin.</p>
			<p class="Heuristica-BASE"><span class="CharOverride-2">C.</span> se afirmă ca traducător în cele două antologii alcătuite de românista Eva Behring, <span class="CharOverride-1">Erkundungen. 33 rumänische Erzähler</span> (1985), la care participă cu douăzeci de povestiri, și <span class="CharOverride-1">Texte der</span> <span class="CharOverride-1">rumänischen Avantgarde. 1907–1947</span> (1988), în care transpune texte dificile, precum și proză și poezie experimentală. Ajuns în RFG, este solicitat la o antologie din proza lui Norman Manea, <span class="CharOverride-1">Roboterbiographie</span> (1987), apoi se angajează în ampla operă de transpunere a romanului lui Mircea Eliade <span class="CharOverride-1">Noaptea de Sânziene</span>, apărut sub titlul <span class="CharOverride-1">Der verbotene Wald</span> în 1993. Însă scriitorul preferat pare să fie Mircea Cărtărescu, din care va tălmăci atât poezie (o culegere de treisprezece poeme mai lungi, <span class="CharOverride-1">Selbstportrait in einer Streichholzflamme</span>, 2002), cât și proză (<span class="CharOverride-1">Nostalgia</span>, 1997, revizuire în 2009), culminând cu romanul <span class="CharOverride-1">Orbitor</span> (<span class="CharOverride-1">Die Wissenden</span> și <span class="CharOverride-1">Der Körper</span>, ultimul în colaborare cu Ferdinand Leopold), versiune apreciată pentru „textul ritmic fără cusur, dar care nu face niciodată impresia a ceva rodat, rutinier, familiar, ci, din contră, a ceva extrem de deschis, extrem de provocator și de ofensiv” (Jan Koneffke). <span class="CharOverride-2">C.</span> a mărturisit ce importantă a fost experiența dobândită în România în privința contextului cultural și sociopolitic, precum și a ambianței, fără de care nu ar fi reușit să reproducă cele mai insesizabile nuanțe ale scrierilor traduse, scopul său fiind acela de a trezi un ecou cât mai autentic al specificului operelor românești în mintea unui public divers și diferit ca mentalitate și trăiri. Excelent cunoscător al limbii și realităților noastre, <span class="CharOverride-2">C.</span> transpune lirică actuală (între care poeți ca Gellu Naum, Nora Iuga, Mircea Dinescu) în reviste („Drehpunkt” din Basel, „Sprache im technischen Zeitalter” din Berlin ș.a.) și antologii din cele trei țări de expresie germană, precum și scriitori originari din Republica Moldova și din Bucovina de Nord (Emilian Galaicu-Păun, Vasile Gârneț, Irina Nechit, Arcadie Suceveanu, Dumitru Crudu ș.a.), înscriindu-se printre cei mai buni traducători contemporani de literatură română. Nu în ultimă instanță este de apreciat implicarea sa totală în mediatizarea în spațiul german a literelor și a culturii românești. A editat și poeți germani originari din România (Anemone Latzina, Rolf Bossert). </p>
			<p class="Heuristica___mici"><span class="CharOverride-2">Ediţii: </span>Anemone Latzina, <span class="CharOverride-1">Tagebuchtage. Gedichte</span>. <span class="CharOverride-1">1963–1989</span>, postfaţa edit., Berlin, 1992; Rolf Bossert, <span class="CharOverride-1">Befristete Landschaft</span>, Berlin, 1993, <span class="CharOverride-1">Ich steh auf den Treppen des Winds. Ausgew</span><span class="CharOverride-1">ä</span><span class="CharOverride-1">hlte Gedichte</span>. <span class="CharOverride-1">1972–1985</span>, postfaţa edit., Frankfurt am Main, 2006.<span class="CharOverride-2"> Traduceri: </span><span lang="de-DE">Ion </span>Creangă, <span class="CharOverride-1">Die Geiß mit den drei Geißlein und andere Tiermärchen</span>, București, 1984; <span class="CharOverride-1">Erkundungen. 33 rumänische Erzähler</span>, îngr. Eva Behring, Berlin, 1985 (în colaborare); Norman Manea, <span class="CharOverride-1">Roboterbiographie</span>, postfață Dieter Schlesak, Göttingen, 1987 (în colaborare cu Paul Schuster și Ernest Wichner), <span class="CharOverride-1">Trennwand</span>, Göttingen, 1992 (în colaborare cu Paul Schuster și Ernest Wichner), <span class="CharOverride-1">Oktober, acht Uhr</span>, München, 2007 (în colaborare cu Roland Erb și Paul Schuster); <span class="CharOverride-1">Texte der</span> <span class="CharOverride-1">rumänischen Avantgarde. 1907–1947</span>, îngr. Eva Behring, Leipzig, 1988 (în colaborare); Mircea Eliade, <span class="CharOverride-1">Der verbotene Wald</span>, postfaţă Wolfgang Geiger, Frankfurt am Main, 1993; Matei Vișniec, <span class="CharOverride-1">...und was soll mit den</span> <span class="CharOverride-1">Cello geschehen ?</span>, Frankfurt am Main, 1994, <span class="CharOverride-1">Die Tür</span>, München, [1998], <span class="CharOverride-1">Das Grab in der Decke</span>, München, 1999; Mircea Cărtărescu, <span class="CharOverride-1">Nostalgia</span>, postfața trad., Berlin, 1997, <span class="CharOverride-1">Selbstporträt in einer Streichholzflamme</span>, Berlin, 2002, <span class="CharOverride-1">Europa hat die</span> <span class="CharOverride-1">Form meines Gehirns</span>, Stuttgart, 2007, <span class="CharOverride-1">Die Wissenden</span>, Viena, 2007, <span class="CharOverride-1">Der Körper</span>, Viena, 2011 (în colaborare cu Ferdinand Leopold); Daniel Vighi, Viorel Marineasa, Nathalie Wolff, Gerhardt Csejka, <span class="CharOverride-1">Fahrplan für die</span> <span class="CharOverride-1">Sixties</span>, Stuttgart, 2003; Caius Dobrescu, <span class="CharOverride-1">Ode an die freie Unternehmung</span>, Ottensheim an der Donau, 2008. </p>
			<p class="Heuristica___m_RPR"><span class="CharOverride-2">Repere bibliografice:</span> Mircea Iorgulescu, <span class="CharOverride-1">Convorbiri la sfârșit de secol</span>, București, 2006, <span class="CharOverride-1">413–430</span>; Daniela Rațiu, <span class="CharOverride-1">O bombă în viețile noastre</span> (interviu cu Gerhardt Csejka), O, 2006, 6; Rodica Binder, <span class="CharOverride-1">„Sunt un om pentru care nuanța este esențială”</span>, OC, 2008, 127; Jan Koneffke, <span class="CharOverride-1">Laudatio pentru Gerhardt Csejka</span>, OC, 2008, 170; Ulf Stolterfoht, <span class="CharOverride-1">Laudatio pentru Gerhardt Csejka și Caius Dobrescu</span>, OC, 2009, 228; Corina Bernic, <span class="CharOverride-1">Sub cenzură, în redacția „Neue Literatur”</span>, OC, 2012, 371. &#9;<span class="Semnatura">G.Dn.</span></p>
			<p class="Heuristica-PRIMUL"><span class="titlu-12">CUBLEŞAN, Constantin</span> (16.V.1939, Cluj), prozator, dramaturg, poet, critic şi istoric literar. Este fiul Iolandei Cubleșan (n. Pop Zaharonschi) şi al lui Grigore Cubleşan, învăţători. Face şcoala primară în câteva localităţi din zona Munţilor Apuseni, unde se mută odată cu părinţii, apoi liceul la Huedin şi la Cluj, absolvit în 1955, avându-l profesor de limba şi literatura română pe I.D. Sîrbu. În 1959 va absolvi Facultatea de Filologie a Universităţii din Cluj, secţia română–rusă. Frecventează cenaclul Asociaţiei din Cluj a Uniunii Scriitorilor, condus de A.E. Baconsky, şi debutează în 1956, cu poezia <span class="CharOverride-1">Fluviul,</span> în ziarul local „Făclia”. Semnează apoi mai ales articole de critică literară în „Luceafărul”, „România literară”, „Contemporanul”, „Scrisul bănăţean”, „Ateneu”, iar după 1989 şi în „Gazeta de Cluj-Napoca”, „Unitatea naţională”, „Curierul”, „Cetatea culturală”, toate din Cluj-Napoca, în „Unu” şi „Al cincilea anotimp” (Oradea), „Poesis” (Satu Mare) ş.a. Între 1959 şi 1962 activează ca reporter la Radio Cluj, apoi ca redactor şi secretar general de redacţie la „Tribuna” (1962–1974), redactor-şef al Editurii Dacia (1972–1980), director al Teatrului Naţional din Cluj-Napoca (1980–1988), redactor-şef adjunct al revistei „Steaua” (1988–1999). Din 1991 este şi profesor asociat la Facultatea de Litere din Cluj-Napoca, secţia teatru, precum şi profesor la Universitatea „1 Decembrie 1918” din Alba Iulia. În 1982 a obţinut titlul de doctor în filologie cu teza <span class="CharOverride-1">Opera literară a lui Delavrancea</span>.</p>
			<p class="Heuristica-BASE"><span class="CharOverride-2">C.</span> debutează editorial cu volumul de povestiri ştiinţifico-fantastice <span class="CharOverride-1">Nepăsătoarele stele</span> (1968), gen în care va continua să scrie, obţinând în 1974 Premiul Uniunii Scriitorilor pentru romanul <span class="CharOverride-1">Iarba cerului</span>, interesant nu prin înfruntarea maniheică pe care o propune, cât prin panorama unui pământ pustiu, cu oraşe abandonate ruinei, muzeu pentru sentimentali. SF-ul este tratat în perspectivă etică, primând nu inventivitatea tehnică, ci destinul omului în univers. Sunt coordonatele pe care se aşază romanele <span class="CharOverride-1">Paradoxala întoarcere</span> (1978), <span class="CharOverride-1">Galaxia termitelor</span> (1993) şi nuvelele din <span class="CharOverride-1">Suflete mecanice</span> (1992), în care autorul polemizează subtextual cu clişeele „cincizeciste” ale genului, propunând soluţii poetice nu mai puțin desuete. Scrie literatură pentru copii şi tineret, romane cu caracter educativ – <span class="CharOverride-1">Pensiunea Margareta</span> (1982), <span class="CharOverride-1">La foc de tabără</span> (1989) –, povestiri sentimentale şi versuri umoristice pentru cei mici – <span class="CharOverride-1">Iepurilă Varză Dulce</span> (I–IV, 1984–1985), <span class="CharOverride-1">Oraşul de cretă colorată</span> (1986), <span class="CharOverride-1">Băieţi cuminţi</span> (1998). Ca prozator, <span class="CharOverride-2">C.</span> se situează în alte scrieri pe linia epicii ardeleneşti, construind romane cu eroi mesianici, angajaţi în dramaticele confruntări ale lumii contemporane. Astfel, în romanul <span class="CharOverride-1">Un anotimp pentru fiecare</span> (I–II, 1985–1986), al cărui subiect este plasat în anii ’50 ai secolului trecut, istoria este văzută pe spaţii mici, autorul citind, fără prea mare acuitate, textul unei epoci controversate. Romanul <span class="CharOverride-1">Un gotic târziu</span> (1975) oferă o analiză a psihologiei feminine, o radiografie a cinismului, fiind plasat în lumea intelectualilor universitari, ca şi romanul <span class="CharOverride-1">Licheni</span> (1974). În romanul <span class="CharOverride-1">Baladă neterminată</span> (1988) este abordat mitul creaţiei din perspectivă modernă. Nu depășesc acest nivel proza scurtă, nuvelele şi povestirile din <span class="CharOverride-1">Umbra ulmilor tineri</span> (1976), <span class="CharOverride-1">Viaţa şi încă o zi</span> (1980), <span class="CharOverride-1">Sincere felicitări</span> (1991). <span class="CharOverride-2">C.</span> este un moralist, un sentimental care îşi cenzurează impulsurile printr-o prismă etică evidentă. Ca dramaturg, cu piese reprezentate în ţară şi în străinătate (Polonia, Cehia, Suedia), este adeptul unui teatru de formulă clasică, preluând din atmosfera cehoviană sau din dramele sentimentale ale lui Mihail Sebastian un mod simpatetic de a privi oamenii obişnuiţi cu vieţile lor lipsite de spectaculozitate: <span class="CharOverride-1">Provincialii</span> (1978), <span class="CharOverride-1">Camera de hotel</span> (1983), <span class="CharOverride-1">Teme provinciale </span>(1987),<span class="CharOverride-1"> Apel telefonic greşit</span> (1997). În opţiunile sale îşi face simţită prezenţa un romantism întârziat. După 1989 <span class="CharOverride-2">C.</span> publică şi versuri, mai mereu marcate de melancolie în faţa eroziunii timpului – <span class="CharOverride-1">Apropierea iernii</span> (1993), <span class="CharOverride-1">Vârsta amintirilor</span> (1995). Aceeaşi poezie ceremonioasă în care atmosfera contemplativă se conjugă cu meditaţia existenţială se întâlneşte în <span class="CharOverride-1">Lumina din prăpastie</span> (1996), <span class="CharOverride-1">Templul de vise</span> (1999). Adesea versul are rezonanţe clasice. Dar domeniul în care <span class="CharOverride-2">C.</span> s-a impus, în limitele unei poligrafii tenace, este cel al criticii şi istoriei literare, unde descripţia şi perspectiva echilibrată au condus la câteva sinteze utile: <span class="CharOverride-1">Opera literară a lui Delavrancea</span> (1982), <span class="CharOverride-1">Opera literară a lui Ion Lăncrănjan</span> (1993), <span class="CharOverride-1">Opera literară a lui Pavel Dan</span> (1999), <span class="CharOverride-1">Romancierul Rebreanu</span> (2001), <span class="CharOverride-1">Lucian Blaga. Dramaturgul </span>(2010), <span class="CharOverride-1">Nuvelistul Rebreanu </span>(2012) ş.a. El propune şi recitiri ale scrierilor dramatice datorate lui Gheorghe Asachi, Costache Negruzzi, Costache Caragiali, B.P. Hasdeu ş.a. – <span class="CharOverride-1">Teatrul. Istorie şi actualitate</span> (1979), <span class="CharOverride-1">Teatrul între civic şi etic</span> (1983) – sau ale prozei lui N. Filimon, A.I. Odobescu, Ion Creangă ş.a., descifraţi din unghi diacronic, dar mereu raportaţi la gustul şi orizontul de aşteptare al actualităţii. O contribuţie substanțială mai cu seamă cantitativ aduce <span class="CharOverride-2">C</span>. și în domeniul eminescologiei. În panoramele <span class="CharOverride-1">Eminescu în conştiinţa critică</span> (1994),  <span class="CharOverride-1">Eminescu în orizontul criticii</span> (2000), <span class="CharOverride-1">Eminescu în oglinzile criticii</span> (2001), <span class="CharOverride-1">Eminescologi clujeni</span> (2011) ş.a. criticul repertoriază studiile de eminescologie, căutând să le deslușească elementul de originalitate. <span class="CharOverride-2">C</span>. a coordonat <span class="CharOverride-1">Dicţionarul personajelor din teatrul lui I.L. Caragiale </span>(2002), <span class="CharOverride-1">Dicționarul personajelor din teatrul lui Lucian Blaga</span> (2005), <span class="CharOverride-1">Mihail Sebastian. Teatru. Dicționar de personaje</span> (2007); de asemenea, a îngrijit şi prefaţat, pentru uz didactic, numeroase ediţii.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Nepăsătoarele stele</span>, Bucureşti, 1968; <span class="CharOverride-1">Miniaturi critice</span>, Bucureşti, 1969; <span class="CharOverride-1">Clopotele de apă</span>, Bucureşti, 1970; <span class="CharOverride-1">Aproape de curcubeu</span>, Bucureşti, 1972; <span class="CharOverride-1">Iarba cerului</span>, Bucureşti, 1974; <span class="CharOverride-1">Licheni</span>, Cluj-Napoca, 1974; <span class="CharOverride-1">Un gotic târziu</span>, Timişoara, 1975; <span class="CharOverride-1">Umbra ulmilor tineri</span>, Cluj-Napoca, 1976; <span class="CharOverride-1">Paradoxala întoarcere</span>, Bucureşti, 1978;<span class="CharOverride-1"> Provincialii,</span> Cluj-Napoca, 1978; <span class="CharOverride-1">Recurs la judecata de apoi</span>, Arad, 1979; <span class="CharOverride-1">Teatrul. Istorie şi actualitate</span>, Cluj-Napoca, 1979; <span class="CharOverride-1">Viaţa şi încă o zi</span>, Bucureşti, 1980; <span class="CharOverride-1">Opera literară a lui Delavrancea</span>, Bucureşti, 1982;<span class="CharOverride-1"> Pensiunea Margareta</span>, Bucureşti, 1982;<span class="CharOverride-1"> Camera de hotel</span>, Satu Mare, 1983; <span class="CharOverride-1">Ispita</span>, Cluj-Napoca, 1983; <span class="CharOverride-1">Teatrul între civic şi etic</span>, Cluj-Napoca,<span class="CharOverride-1"> </span>1983; <span class="CharOverride-1">Iepurilă Varză Dulce</span>, I–IV, Bucureşti, 1984–1985; <span class="CharOverride-1">Un anotimp pentru fiecare</span>, I–II, Cluj-Napoca, 1985–1986; <span class="CharOverride-1">Oraşul de cretă colorată</span>, Bucureşti, 1986; <span class="CharOverride-1">Teme provinciale</span>, pref. Ion Vlad, Bucureşti, 1987; <span class="CharOverride-1">Baladă neterminată</span>, Cluj-Napoca, 1988; <span class="CharOverride-1">La foc de tabără</span>, Bucureşti, 1989; <span class="CharOverride-1">Sincere felicitări</span>, Cluj-Napoca, 1991; <span class="CharOverride-1">Suflete mecanice</span>, Sibiu, 1992; <span class="CharOverride-1">Apropierea iernii</span>, Namur (Belgia), 1993; <span class="CharOverride-1">Galaxia termitelor</span>, Sibiu, 1993; <span class="CharOverride-1">Opera literară a lui Ion Lăncrăn</span><span class="CharOverride-1">jan</span>, Alba Iulia, 1993; <span class="CharOverride-1">Eminescu în conştiinţa critică</span>, Bucureşti, 1994; <span class="CharOverride-1">Vârsta amintirilor</span>, Cluj-Napoca, 1995; <span class="CharOverride-1">Lumina din prăpastie</span>, Timişoara, 1996; <span class="CharOverride-1">Alfabetul glumeţ</span>, Deva, 1997; <span class="CharOverride-1">Apel telefonic greşit</span>, Cluj-Napoca,<span class="CharOverride-1"> </span>1997; <span class="CharOverride-1">Eminescu în perspectivă critică</span>, Oradea, 1997; <span class="CharOverride-1">În oglinzile timpului</span>, Namur (Belgia),<span class="CharOverride-1"> </span>1997;<span class="CharOverride-1"> Băieţi cuminţi</span>, Deva, 1998; <span class="CharOverride-1">„Luceafărul” şi alte comentarii eminesciene</span>, Reşiţa, 1998; <span class="CharOverride-1">Meridiane lirice</span>, Cluj-Napoca, 1998; <span class="CharOverride-1">Caragiale în conştiinţa critică</span>, Oradea, 1999; <span class="CharOverride-1">Opera literară a lui Pavel Dan</span>, Bucureşti, 1999; <span class="CharOverride-1">Templul de vise</span>, Oradea, 1999; <span class="CharOverride-1">Eminescu în orizontul criticii</span>, Piteşti, 2000; <span class="CharOverride-1">Absent din agora</span>, Deva, 2001; <span class="CharOverride-1">Eminescu în oglinzile criticii</span>, Cluj-Napoca, 2001; <span class="CharOverride-1">Romancierul Rebreanu</span>, Bucureşti, 2001;<span class="CharOverride-1"> Clasici și moderni</span>, București, 2003; <span class="CharOverride-1">Eminescu în reprezentări critice</span>,<span class="CharOverride-1"> </span>Cluj-Napoca, 2003; <span class="CharOverride-1">Nicolae Filimon</span>, Craiova, 2003; <span class="CharOverride-1">Romulus Cojocaru. Poetul</span>, Drobeta Turnu Severin, 2004; <span class="CharOverride-1">De la tradiție la postmodernism</span>, Drobeta-Turnu Severin, 2005; <span class="CharOverride-1">Efigii pe nisipul vremii</span>, Cluj-Napoca, 2005; <span class="CharOverride-1">Eminescu în privirile criticii</span>,<span class="CharOverride-1"> </span>Cluj-Napoca, 2005; <span class="CharOverride-1">Eminescu. Ciclul schillerian, </span>Cluj-Napoca, 2006; <span class="CharOverride-1">Ion Creangă în conştiinţa criticii</span>, Cluj-Napoca, 2006; <span class="CharOverride-1">Din mansarda lui Cioran</span>, București, 2007; <span class="CharOverride-1">Pavel Dan – prozatorul</span> <span class="CharOverride-1">Câmpiei Transilvane</span>, Cluj-Napoca, 2007; <span class="CharOverride-1">Serile cu Bartolomeu</span>, Alba Iulia, 2007; <span class="CharOverride-1">Eminescu în comentarii critice</span>, Cluj-Napoca, 2008; <span class="CharOverride-1">Pasiunea lecturii</span>, Cluj-Napoca, 2008; <span class="CharOverride-1">Conferințe literare</span>, Târgu Lăpuș, 2009; <span class="CharOverride-1">Lucian Blaga. Dramaturgul</span>, Târgu Mureș, 2010; <span class="CharOverride-1">Omul în colivie</span>, Cluj-Napoca, 2010; <span class="CharOverride-1">Eminescologi clujeni</span>,<span class="CharOverride-1"> </span>Cluj-Napoca, 2011; <span class="CharOverride-1">Escale în croazieră. Constantin Virgil Gheorghiu</span>, Cluj-Napoca, 2011; <span class="CharOverride-1">În jurul începuturilor romanului românesc</span>, Bucureşti, 2011; <span class="CharOverride-1">Lucian Blaga. Zece ipostaze teatrale</span>, Cluj-Napoca, 2011; <span class="CharOverride-1">Curente, mișcări, grupări literare și artistice în sec. XX</span>, Alba Iulia, 2012; <span class="CharOverride-1">Lecturi confortabile</span>, București, 2012; <span class="CharOverride-1">Mersul prin cuşcă</span>, Cluj-Napoca, 2012; <span class="CharOverride-1">Nuvelistul Rebreanu</span>, Bucureşti, 2012.<span class="CharOverride-2"> Antologii: </span><span class="CharOverride-1">Antologia basmului cult românesc</span>, Cluj-Napoca, 2002. </p>
			<p class="Heuristica___m_RPR"><span class="CharOverride-2">Repere bibliografice: </span>Al. Căprariu<span class="CharOverride-1">, „Miniaturi critice”</span>, TR, 1969, 43; Petru Popescu, <span class="CharOverride-1">„Clopotele de apă”</span>, VR, 1970, 8; Nicolae Baltag, <span class="CharOverride-1">Etica vieţii, etica muncii</span>, LCF, 1974, 5; Valentin Taşcu, <span class="CharOverride-1">„Un gotic târziu”</span>, ST, 1976, 2; Iorgulescu, <span class="CharOverride-1">Scriitori</span>,<span class="CharOverride-1"> 195–196</span>; Poantă, <span class="CharOverride-1">Radiografii</span>, I, <span class="CharOverride-1">66–68</span>; Romul Munteanu, <span class="CharOverride-1">Romanul şantierului</span>, FLC, 1988, 42; Cosma, <span class="CharOverride-1">Romanul</span>,<span class="CharOverride-1"> </span>I, <span class="CharOverride-1">186–187</span>; Alex. Ştefănescu, <span class="CharOverride-1">„Tarlaua vastă a cooperativei”</span>, RL, 1994, 35; Ulici, <span class="CharOverride-1">Lit. rom.</span>, I, <span class="CharOverride-1">428–430</span>;<span class="CharOverride-1"> Dicţ. scriit. rom.</span>, I, <span class="CharOverride-1">739–740</span>;<span class="CharOverride-1"> </span>Micu, <span class="CharOverride-1">Scurtă ist.</span>, III, <span class="CharOverride-1">302–303</span>;<span class="CharOverride-1"> </span>Poantă, <span class="CharOverride-1">Dicţ. poeţi</span>, <span class="CharOverride-1">73–75</span>;<span class="CharOverride-1"> </span>Gheorghe Grigurcu, <span class="CharOverride-1">În răspăr</span>, Cluj-Napoca, 2001, <span class="CharOverride-1">60–72</span>; Lucian Chișu, <span class="CharOverride-1">Accente</span>, București, 2003, <span class="CharOverride-1">41–44</span>; Opriţă, <span class="CharOverride-1">Anticipaţia</span>, <span class="CharOverride-1">258–264</span>, <span class="CharOverride-1">525–528</span>; Irina Petraș, [<span class="CharOverride-1">Constantin Cubleșan</span>], CNT, 2006, 3, RL, 2011, 13, 2012, 48; Liviu Papuc, [<span class="CharOverride-1">Constantin Cubleșan</span>], RR, 2006, 3, CL, 2007, 3, 2008, 9, 2009, 12; <span class="CharOverride-1">Constantin Cubleşan 70</span>, Cluj-Napoca, 2009.<span class="CharOverride-1"> &#9;</span><span class="Semnatura">I.D.</span></p>
			<div class="_idGenObjectLayout-1">
				<div id="_idContainer042">
					<div id="_idContainer040" class="Basic-Text-Frame">
						<p class="Titlu-Nume-H">CUCEU, Ion </p>
						<p class="Titlu-mic-DATE">(23.VII.1941, Giurtelecu Hododului, j. Satu Mare), etnolog, prozator, publicist. </p>
					</div>
					<div id="_idContainer041" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08_DGLR_C_734-855-web-resources/image/Cuceu_Ion.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Floarei (n. Pop) şi al lui Vasile Cuceu, ţărani. După ce a absolvit cursurile Liceului Teoretic „Gheorghe Şincai” din Baia Mare (1962) şi pe cele ale Facultăţii de Filologie din Cluj (1967), este succesiv, tot la Cluj, cercetător la Arhiva de Folclor a Academiei Române, şef al sectorului de etnologie (1980–1990) şi director (1990–2011). Şi-a luat doctoratul în ştiinţe filologice în 1978 cu teza <span class="CharOverride-1">Fenomenul povestitului în folclorul românesc din Transilvania</span>. Din 1992 este profesor asociat la Universitatea clujeană, din 1999 profesor titular la Facultatea de Studii Europene, iar din 1997 director al Institutului de Antropologie Culturală. Este membru al Societăţii Internaţionale pentru Studiul Naraţiunilor Populare, al Societăţii Internaţionale de Etnologie şi Folclor, al Societăţii Europeniştilor din Bruxelles şi al Comisiei pentru Bibliografia Etnologică Internaţională. Secretar de redacţie (1980–1985), apoi redactor responsabil la „Anuarul de folclor” (devenit „Anuarul Arhivei de Folclor”) şi redactor-şef al revistei „Studia Universitatis «Babeş–Bolyai Europaea»”, face parte din colegiile de redacţie la „Revista de etnografie şi folclor” şi „Memoriile Comisiei de Folclor”. Mai colaborează la „Anuarul Muzeului Etnografic al Transilvaniei”, „Marisia”, „Steaua”, „Tribuna”, „Internationale volkskundliche Bibliographie” (Germania) ş.a. </p>
			<p class="Heuristica-BASE">Pe fondul preocupărilor ştiinţifice ale lui <span class="CharOverride-2">C.</span>, accentul pare să cadă pe cercetarea obiceiurilor populare agrare şi, în buna tradiţie a şcolii folcloristice clujene, mai cu seamă pe sistematizarea şi tipologizarea lor. Lucrarea <span class="CharOverride-1">Vechi obiceiuri agrare româneşti. Tipologie şi corpus de texte</span> (1988, în colaborare cu soţia sa, Maria Cuceu) face parte dintr-un proiect mai amplu de „explorare tipologică a tuturor obiceiurilor agrare” şi este consacrată paparudei, cea mai răspândită practică rituală „pentru invocarea ploilor şi provocarea fertilităţii”. Cercetarea este complinită de alte două volume publicate în 2007–2008, sub titlul <span class="CharOverride-1">Ritualurile agrare româneşti</span> (în colaborare cu Maria Cuceu). Într-un corpus de texte reprezentative însoţite de comentarii, cartea tratează pluguşorul în spaţiul românesc extracarpatic, precum şi oraţiile după colind din zona intracarpatică. Alte câteva volume, unele semnate în colaborare, sunt consacrate, de asemenea, ritualurilor, anume celor de dragoste, de nuntă etc. La rândul său, studiul <span class="CharOverride-1">Fenomenul povestitului. Încercare de sociologie şi antropologie asupra naraţiunilor populare</span> (1999; Premiul Academiei Române) se remarcă prin atenţia acordată aspectelor de viaţă reală din basme, legende, snoave, povestiri mitice ş.a., precum şi rolului şi funcţiilor complexe pe care acestea le au în comunităţile sociale, mai exact în diverse medii şi situaţii specifice. Analiza privind coordonatele sociale ale povestitului, manifestările de funcţionalitate a comunicării narative şi consideraţiile asupra vieţii fiecărei categorii, cu evaluarea stadiului atins în cunoaşterea speciilor, dar şi a dimensiunilor repertoriului naţional, duc mai departe tradiţia ştiinţifică instituită în cadrul şcolii sociologice de la Bucureşti, autorul folosindu-se totodată şi de perspectivele fecunde ale antropologiei culturale şi ale etnolingvisticii. <span class="CharOverride-1">Probleme actuale în studierea culturii tradiţionale</span> (2000) adună studii mai vechi sau recente referitoare la necesitatea reluării investigaţiilor monografice zonale şi a publicării unora dintre cele realizate, dar mai ales la sistemul instrumentelor de cercetare: tipologiile bibliografice, corpusurile sau dicţionarele tezaur, fondurile de arhivă, atlasele etnologice şi folclorice etc. <span class="CharOverride-2">C.</span> pune în valoare şi contribuţiile lui Ovid Densusianu, D. Caracostea, Constantin Brăiloiu, Ion Muşlea şi Ovidiu Bârlea, insistând asupra unor tradiţii ştiinţifice ce merită atenţia specialiştilor contemporani. El este, de altfel, şi editor, singur sau în colaborare, al unor colecţii de folclor (Ioan Micu Moldovanu, Petre Ştefănucă ş.a.) şi al unor culegeri, studii şi cercetări aparţinând lui George Vâlsan, Ion Muşlea, Emil Petrovici ş.a., dar şi al unor volume privind cercetarea etnologică, evoluţia domeniului, precum şi iniţiator şi coautor al unor lucrări colective realizate în cadrul Arhivei de Folclor a Academiei Române: <span class="CharOverride-1">Dicţionarul tezaur al proverbelor</span>,<span class="CharOverride-1"> Corpusul cimiliturilor româneşti</span>,<span class="CharOverride-1"> Corpusul şi tipologia ritualurilor agrare</span>, <span class="CharOverride-1">Corpusul basmelor româneşti despre animale </span>ş.a. Pe baza celei dintâi, <span class="CharOverride-2">C. </span>editează <span class="CharOverride-1">Dicţionarul proverbelor româneşti</span> (2006), menit a oferi, în continuitatea lucrărilor de gen, o imagine de ansamblu asupra istoriei speciilor folclorice.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Vechi obiceiuri agrare româneşti. Tipologie şi corpus de texte</span> (în colaborare cu Maria Cuceu), Bucureşti, 1988; <span class="CharOverride-1">Fenomenul povestitului. Încercare de sociologie şi antropologie asupra naraţiunilor populare, </span>Cluj-Napoca, 1999; <span class="CharOverride-1">Probleme actuale în studierea culturii tradiţionale</span>, Cluj-Napoca, 2000; <span class="CharOverride-1">Corpusul folclorului maramureşean</span> (în colaborare cu Constantin Corniţă), Baia Mare, 2004; <span class="CharOverride-1">Practici ritual-magice şi descântece de dragoste</span> (în colaborare cu Anamaria Petrean şi Maria Cuceu), Cluj-Napoca, 2005; <span class="CharOverride-1">Un cântec ritual nupţial din Bihor. Studiu monografic şi corpus de texte</span>, Cluj-Napoca, 2005; <span class="CharOverride-1">Ritualuri de nuntă în Transilvania</span> (în colaborare cu Maria Cuceu, Anamaria Lisovschi şi Ion Şeuleanu), I, III, IV, Cluj-Napoca, 2005–2009; <span class="CharOverride-1">Dicţionarul proverbelor româneşti</span>, Bucureşti–Chişinău, 2006; <span class="CharOverride-1">Practici ritual-magice inedite</span>, Cluj-Napoca, 2006; <span class="CharOverride-1">Ritualurile agrare româneşti</span> (în colaborare cu Maria Cuceu), I–II, Cluj-Napoca, 2007–2008. <span class="CharOverride-2">Ediţii, antologii:</span> Ioan Micu Moldovanu, <span class="CharOverride-1">Poveşti populare din Transilvania</span>, pref. Ovidiu Bârlea, Bucureşti, 1987 (în colaborare cu Maria Cuceu); Ion Muşlea, <span class="CharOverride-1">Arhiva de Folclor a Academiei Române</span>, pref. edit., Cluj-Napoca, 2003 (în colaborare cu Maria Cuceu), <span class="CharOverride-1">Cercetări etnologice zonale</span>, introd. edit., Cluj-Napoca, 2004 (în colaborare cu Maria Cuceu); Petre Ştefănucă, <span class="CharOverride-1">Cercetări etnologice din Basarabia</span>, Cluj-Napoca, 2005 (în colaborare cu Maria Cuceu); Emil Petrovici, <span class="CharOverride-1">Alternative antropologice şi etnologice în cercetarea culturilor</span>, Cluj-Napoca, 2007; Ion Muşlea, Dumitru Pop, Ion Taloş, <span class="CharOverride-1">Valea Gurghiului</span>, Cluj-Napoca, 2008; <span class="CharOverride-1">Etnologia românească astăzi</span>, Cluj-Napoca, 2009 (în colaborare cu Maria Cuceu); <span class="CharOverride-1">Metode şi instrumente de cercetare etnologică</span>, Cluj-Napoca, 2011 (în colaborare cu Maria Cuceu); <span class="CharOverride-1">Teme actuale în cercetarea etnologică şi antropologică</span>, Cluj-Napoca, 2011 (în colaborare cu Alina Branda şi Cosmina Timoce); <span class="CharOverride-1">90 de ani de cercetări etnologice la Cluj: 1922–2012</span>, Cluj-Napoca, 2012 (în colaborare cu Maria Cuceu şi Liviu Pop). </p>
			<p class="Heuristica___m_RPR"><span class="CharOverride-2">Repere bibliografice:</span> Gavril Istrate, <span class="CharOverride-1">Poveşti ardeleneşti</span>, LCF, 1988, 2; Ion Şeuleanu, <span class="CharOverride-1">Vocaţia cercetării</span>, TR, 1989, 11; Nicolae Bot, <span class="CharOverride-1">„Vechi obiceiuri agrare româneşti”</span>, REF, 1989, 4; Paul H. Stahl, <span class="CharOverride-1">„Vechi obiceiuri agrare româneşti”</span>, „Études et documents balkaniques et méditerranéens”, 1989; Otilia Hedeşan, [<span class="CharOverride-1">Ion Cuceu</span>], O, 2001, 3, 2005, 8, 2006, 9; Datcu, <span class="CharOverride-1">Dicţ. etnolog</span>., <span class="CharOverride-1">287–289</span>. &#9;<span class="Semnatura">I.Ș.</span></p>
			<p class="Heuristica-PRIMUL"><span class="titlu-12">CUCEU, Maria</span><span class="CharOverride-2"> </span>(12.VIII.1947, Cărăsău, j. Bihor), etnolog. Este fiica Evei Colțea (n. Rif) şi a lui Dumitru Colţea, profesori. După cursurile Liceului „Samuil Vulcan” din Beiuş, face studii universitare de filologie la Cluj, devenind profesoară de liceu şi apoi cadru didactic la Facultatea de Filologie din Cluj-Napoca și cercetător la Arhiva de Folclor clujeană. Este doctor în ştiinţe filologice cu teza <span class="CharOverride-1">Obiceiul cununii la seceriş în folclorul românesc</span> (1996). Colaborează la „Anuarul Arhivei de Folclor”, „Anuarul Muzeului Etnografic al Transilvaniei” ş.a. În cadrul programelor de cercetare de la institutul clujean s-a implicat în realizarea unor corpusuri folclorice de mare importanță. De asemenea, editează, împreună cu soţul său, Ion Cuceu, colecția lui Ioan Micu Moldovanu, scrierile lui Ion Mușlea, numeroase lucrări colective ș.a.</p>
			<p class="Heuristica-BASE">Urmând îndemnul lui D. Caracostea, care atrăsese atenţia specialiştilor asupra necesităţii investigării obiceiurilor agrare româneşti, în jurul cărora există „o mitologie şi mai ales datini străvechi”, deci a plugăritului „privit sub latura reflexelor de artă”, <span class="CharOverride-2">C.</span> realizează două lucrări, <span class="CharOverride-1">Vechi obiceiuri agrare româneşti. Tipologie şi corpus de texte</span> (1988, în colaborare cu Ion Cuceu) şi <span class="CharOverride-1">Ritualul agrar al cununii la seceriş</span> (2003). Cea dintâi este prima tipologie dedicată paparudei, un obicei, un fapt cultural studiat în adâncime, cu mijloace moderne, în unitatea lui structural-funcţională complexă, demonstrată de cele peste o mie de atestări de pe teren din tot spațiul românesc. Celălalt studiu este dedicat universului mitico-religios din riturile agrare de încheiere a secerişului. Este, de fapt, o cercetare de mitologie, care examinează, pe bazele unei ample informaţii de arhivă și cu interpretări originale, credinţele, reprezentările şi practicile magice rituale de seceriş, „spiritele” şi „geniile” grânelor, ducând mai departe investigarea începută de Ion Ionică în <span class="CharOverride-1">Dealu Mohului</span> (1943) şi de Alexandru Popescu în <span class="CharOverride-1">Rumänische Erntebräuche</span> (1974). Lucrarea <span class="CharOverride-1">Nimăiești. Un sat de pe valea Crișului Negru </span>(2004) este o monografie etnofolclorică dedicată de <span class="CharOverride-2">C.</span> satului bunicilor ei, bogată în informații privind cultura și tradițiile, obiceiurile acestui loc.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Vechi obiceiuri agrare româneşti. Tipologie şi corpus de texte</span> (în colaborare cu Ion Cuceu), Bucureşti, 1988; <span class="CharOverride-1">Ritualul agrar al cununii la seceriş</span>, Cluj–Napoca, 2003; <span class="CharOverride-1">Nimăiești. Un sat de pe valea Crișului Negru</span>, Cluj-Napoca, 2004; <span class="CharOverride-1">Ritualuri de nuntă în Transilvania </span>(în colaborare cu Ion Cuceu, Anamaria Lisovschi și Ion Șeuleanu), I, III, IV, Cluj-Napoca, 2005–2009; <span class="CharOverride-1">Ritualurile agrare românești</span> (în colaborare cu Ion Cuceu), I–II, Cluj-Napoca, 2007–2008. <span class="CharOverride-2">Culegeri</span>: <span class="CharOverride-1">Folclor literar din Bihor</span>, Oradea, 1974 (în colaborare); <span class="CharOverride-1">Antologie de cultură populară bihoreană</span>, I, Oradea, 1970 (în colaborare). <span class="CharOverride-2">Ediţii, antologii:</span> Ioan Micu Moldovanu, <span class="CharOverride-1">Poveşti populare din Transilvania</span>, pref. Ovidiu Bârlea, Bucureşti, 1987 (în colaborare cu Ion Cuceu); Ion Muşlea, <span class="CharOverride-1">Arhiva de Folclor a Academiei Române</span>, pref. Ion Cuceu, Cluj-Napoca, 2003 (în colaborare cu Ion Cuceu), <span class="CharOverride-1">Cercetări etnologice zonale</span>, introd. Ion Cuceu, Cluj-Napoca, 2004 (în colaborare cu Ion Cuceu); <span class="CharOverride-1">Etnologia românească astăzi</span>, Cluj-Napoca, 2009 (în colaborare cu Ion Cuceu); <span class="CharOverride-1">Metode și instrumente de cercetare etnologică</span>, Cluj-Napoca, 2011 (în colaborare cu Ion Cuceu); <span class="CharOverride-1">90 de ani de cercetări etnologice la Cluj: 1922–2012</span>, Cluj-Napoca, 2012 (în colaborare cu Ion Cuceu și Liviu Pop).</p>
			<p class="Heuristica___m_RPR"><span class="CharOverride-2">Repere bibliografice: </span>Gavril Istrate, <span class="CharOverride-1">Povești ardelenești</span>, LCF, 1988, 2; Ion Şeuleanu, <span class="CharOverride-1">Ioan Micu Moldovanu, „Poveşti populare din Transilvania”</span>, REF, 1988, 4; Mihai Coman, <span class="CharOverride-1">Tipologia datinei</span>, RL, 1989, 5; Nicolae Bot, <span class="CharOverride-1">„Vechi obiceiuri agrare româneşti”</span>, REF, 1989, 4; Paul H. Stahl, <span class="CharOverride-1">„Vechi obiceiuri agrare româneşti”</span>, „Études et documents balkaniques et méditerranéens”, 1989; Eugenia Bârlea, <span class="CharOverride-1">„Vechi obiceiuri agrare româneşti”</span>, AAF, 1991–1993; Ion H. Ciubotaru, <span class="CharOverride-1">„Ritualul agrar al cununii la seceriș”</span>, „Anuarul Muzeului Etnografic al Moldovei”, 2004; Datcu, <span class="CharOverride-1">Dicţ. etnolog.</span>, <span class="CharOverride-1">289–290</span>. &#9;<span class="Semnatura">I.D.</span></p>
			<p class="Heuristica-PRIMUL"><span class="titlu-12">CUCIURAN, Mihail </span>(5.XI.1819, Botoşani – 5.V.1844, Fălticeni), poet. Descendent dintr-o familie de boieri luminaţi (un frate, Iorgu, a colaborat la „Biblioteca românescă” a lui Zaharia Carcalechi), <span class="CharOverride-2">C.</span> a învăţat în casa părintească cu pedagogul francez G. de Duchet, apoi, sub povăţuirea medicului „literator” Pavel Vasici, la gimnaziul din Pesta. Speriat de epidemia de holeră din 1831, povesteşte Alecu Russo, „moşul” său, baronul I. Crâstea, ce se afla în Buda la băi, aduce copilul la ţară. Gimnaziul îl va termina la Cernăuţi. În 1837 era pregătit să pornească spre Germania, pentru desăvârşirea studiilor. Boala tatălui său l-a silit să se întoarcă la Botoşani. Este numit asesor la Tribunalul din Fălticeni. Primeşte titlul de comis. Moare înainte de a împlini douăzeci şi cinci de ani, din cauza tuberculozei.</p>
			<p class="Heuristica-BASE">Un volum, <span class="CharOverride-1">Poetice cercări</span>, îi apărea în 1839; cu unele inedite, e reluat în 1840, sub titlul <span class="CharOverride-1">Poezii</span>. „Albina românească”, „Alăuta românească”, „Foaie pentru minte, inimă şi literatură” reproduc din versurile lui <span class="CharOverride-2">C.</span> Lipsit de inventivitate verbală, într-un stil incolor, a atacat temele epocii. Lamartiniza vizibil în <span class="CharOverride-1">Toamna</span> şi în <span class="CharOverride-1">Seara la Ceahlău</span>,<span class="CharOverride-1"> </span>cultivând ca şi poetul francez contrastul dintre împăcarea firii şi zbuciumul sufletesc al însinguratului. Cu destulă delicateţe a simţirii, evoca despărţirea de o iubită „albă precum crinul”, cu „unduioase” coame şi „chip îngeresc”, retragerea din lume, aşteptarea morţii (<span class="CharOverride-1">Către moarte</span>,<span class="CharOverride-1"> Pavilionul romantic</span>). Precum Barbu Paris Mumuleanu şi după modelul englezului James Thomson, <span class="CharOverride-2">C.</span> a dat o poezie a anotimpurilor. Descrierea naturii se face în notele ei foarte generale, conform tiparului pastoralei clasice. Urmând linia programatică recomandată literaturii naţionale de „Dacia literară”, reia tema „ruinurilor” în <span class="CharOverride-1">O noapte pe ruinele cetăţii Neamţ</span>, imprimând meditaţiei un accentuat caracter patriotic. „Bărbăţia” trecutelor vremi este invocată spre a redeştepta la urmaşi mândria, iubirea de ţară. Cu scop educativ este mânuită şi satira, în „caractere” (<span class="CharOverride-1">Poetul, Ipocritul</span>). <span class="CharOverride-2">C.</span> îi preţuia pe I. Heliade-Rădulescu şi pe C. Negruzzi, era bun prieten cu Alecu Russo şi cu V. Alecsandri, iar ideile lor nu i-au fost străine. În poezie rămâne însă plat, fabricat. Singura sa scriere în proză, legenda <span class="CharOverride-1">Piatra Corbului</span>, publicată în „Propăşirea”, era relatarea fidelă a unei poveşti vechi, aflate de la un bătrân, pe munte.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Poetice cercări</span>, Iaşi, 1839; <span class="CharOverride-1">Poezii</span>, Iaşi, 1840; [<span class="CharOverride-1">Poezii</span>], în Mumuleanu, Hrisoverghi, Cuciureanu, <span class="CharOverride-1">Scrieri alese</span>, îngr. şi pref. Ilarie Chendi, Bucureşti, 1909, <span class="CharOverride-1">90–99</span>.</p>
			<p class="Heuristica___m_RPR"><span class="CharOverride-2">Repere bibliografice: </span>Alecu Russo, <span class="CharOverride-1">Scrieri</span>, îngr. şi introd. Petre V. Haneş, Craiova, 1937, <span class="CharOverride-1">247–249</span>; Popovici, <span class="CharOverride-1">Romant. rom.</span>,<span class="CharOverride-1"> 367–370</span>;<span class="CharOverride-1"> </span>Călinescu, <span class="CharOverride-1">Opere</span>, VI, <span class="CharOverride-1">777–778</span>; Cornea, <span class="CharOverride-1">Originile</span>,<span class="CharOverride-1"> 594–595</span>,<span class="CharOverride-1"> 699</span>; Mihai Vornicu, <span class="CharOverride-1">Despre poezia ruinelor</span>;<span class="CharOverride-1"> </span>Roxana Sorescu, <span class="CharOverride-1">Metamorfoze ale liricii erotice</span>,<span class="CharOverride-1"> </span>STRS, <span class="CharOverride-1">71–72</span>,<span class="CharOverride-1"> 127–128</span>;<span class="CharOverride-1"> Dicţ. lit. 1900</span>,<span class="CharOverride-1"> 250</span>; Scarlat, <span class="CharOverride-1">Ist. poeziei</span>, I, <span class="CharOverride-1">341–342</span>;<span class="CharOverride-1"> </span>Gh. Sibechi, <span class="CharOverride-1">Contribuţii biografice</span>, „Anuarul Muzeului Judeţean Suceava”, 1983. &#9;<span class="Semnatura">S.C</span><span class="Semnatura">.</span></p>
			<p class="Heuristica-PRIMUL"><span class="titlu-12">CUCLIN, Dimitrie</span> (5.IV.1885, Galaţi – 7.II.1978, Bucureşti), eseist, poet, traducător. Este fiul Minodorei (n. Pavel) şi al lui Constantin Cuclin, profesor de muzică. După ce urmează Liceul „V. Alecsandri” din Galaţi (1896–1903), devine student la Conservatorul din Bucureşti (1904–1907), apoi, după trei luni petrecute la Conservatorul Naţional din Paris, trece, tot în capitala Franței, la Schola Cantorum, în clasa de compoziție a lui Vincent D’Indy (1907–1914). Este violonist în Orchestra Operei din București (1914–1916), apoi activează, în timpul Primului Război Mondial, în cadrul Serviciului de cenzură a corespondenței. Din 1919 este profesor de istorie a muzicii și estetică muzicală la Conservatorul din București. Revoltat că i-a fost respinsă montarea operei <span class="CharOverride-1">Agamemnon</span>,<span class="CharOverride-1"> </span>între 1922 şi 1930 trăieşte într-un exil voluntar în SUA, unde este profesor de vioară și de istoria muzicii la City Conservatory și la Brooklyn College of Music (New York); în această perioadă traduce în engleză din M. Eminescu. Întors în ţară, funcţionează ca profesor de contrapunct, forme şi estetică la Conservatorul din Bucureşti, până la pensionare (1948). În perioada statului național-legionar (1940–1941) a funcționat ca director al Conservatorului. În vara anului 1950 muzicianul este arestat şi deţinut timp de doi ani la Canal pentru că audiase <span class="CharOverride-1">Liturghia catolică </span>de Bach la Biblioteca Legaţiei Engleze din Bucureşti. Reabilitat în 1954, va primi Ordinul Muncii clasa I și Premiul de Stat pentru <span class="CharOverride-1">Simfonia a XIV-a</span>.</p>
			<p class="Heuristica-BASE"><span class="CharOverride-2">C.</span>, care intenţionase iniţial să studieze literele şi filosofia, a fost toată viaţa atras de literatură, a scris şi a publicat versuri (în limbile română, franceză şi engleză), a scris teatru şi librete de operă (acestea din urmă lăsate în manuscris). Participă în anul 1932 la şedinţe ale cenaclului lui E. Lovinescu, unde citeşte un tratat despre nemurire şi prezintă două volume de versuri; scrie în „Epoca” despre <span class="CharOverride-1">Memoriile</span> amfitrionului, lăudându-l excesiv, încât acesta va socoti aprecierile „insuportabile”. În <span class="CharOverride-1">Destinée mystique</span> (I–II, 1919) şi în <span class="CharOverride-1">Doine şi sonete</span> (1932) face elogiul valorilor clasice, condamnându-i pe cei care, în „oarba lor nălucire”, îi împing cu secole în urmă pe Beethoven şi pe Shakespeare sau izbesc zadarnic cu barda în Venera din Milo. Tudor Vianu era de părere că prin poezia sa în limba franceză <span class="CharOverride-2">C.</span> se afla în compania lui Hérédia şi a lui Mallarmé, iar Al. Macedonski credea că, dacă poetul <span class="CharOverride-2">C.</span> şi-ar fi publicat la Paris, în deceniul al doilea al secolului trecut, cele trei sute de parabole şi două sute de sonete scrise în limba franceză, ar fi făcut senzaţie. Dar domeniul literar pentru care se cuvine să fie apreciat cu deosebire este acela al traducerilor. Între traducătorii poeziei lui Eminescu în limba engleză, <span class="CharOverride-2">C.</span> a fost considerat „cel mai artist prin profesiunea scrisului sau a poeziei şi cea mai însemnată personalitate” (Andrei Brezianu).</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Destinée mystique</span>, vol. I: <span class="CharOverride-1">La Sonate du Coq Gaulois</span>, vol. II: <span class="CharOverride-1">Poésies diverses</span>, Bucureşti, 1919; <span class="CharOverride-1">Doine şi sonete</span>, Bucureşti, 1932; <span class="CharOverride-1">Parabole</span>, Bucureşti, 1944; <span class="CharOverride-1">Sofonisba</span>, Bucureşti, 1944; <span class="CharOverride-1">O istorie polemică a muzicii. Corespondenţă</span>, îngr. Viorel Cosma, Iaşi, 1983; <span class="CharOverride-1">Sonete</span>, îngr. Ion Bârsan, București, 2011. <span class="CharOverride-2">Traduceri:</span> M. Eminescu, <span class="CharOverride-1">Poems</span>, Bucureşti, 1938.</p>
			<p class="Heuristica___m_RPR"><span class="CharOverride-2">Repere bibliografice: </span>Ioan Ţiculescu, <span class="CharOverride-1">Dimitrie Cuclin. Studiu asupra vieţii şi operei lui</span>, Bucureşti, 1933; Andrei Brezianu, <span class="CharOverride-1">Mihai Eminescu şi receptarea engleză: realizare şi ecou</span>, VR, 1983, 12; Alexandru Surdu, <span class="CharOverride-1">Trebuinţa de filosofie la Dimitrie Cuclin</span>, CC, 1995, 3–4; Ion Bârsan, <span class="CharOverride-1">Convorbiri cu Dimitrie Cuclin – filosof, muzician, scriitor</span>, Galaţi, 1995; ed. București, 2005; Lovinescu, <span class="CharOverride-1">Sburătorul</span>, III, <span class="CharOverride-1">392–393</span>; Nicolae Moldovan, <span class="CharOverride-1">Dimitrie Cuclin: omul, gânditorul şi compozitorul</span>, Galaţi, 2001; Cristea, <span class="CharOverride-1">Teleorman</span>, <span class="CharOverride-1">132–133. &#9;</span><span class="Semnatura">I.D.</span></p>
			<p class="Heuristica-PRIMUL"><span class="titlu-12">CUCU, Stelian</span> (6.II.1904, Văcăreni, j. Tulcea – 15.XI.1985, Bucureşti), poet, publicist. Este fiul Vasilicăi și al lui Nicolae Cucu. Urmează şcoala primară şi liceul la Râmnicu Sărat, iar între 1922 şi 1925 Facultatea de Litere şi Filosofie din Bucureşti. Mai întâi funcţionar în Bucureşti, din 1926 este profesor de limba şi literatura română, ulterior şi director al Liceului „Regele Ferdinand” din Râmnicu Sărat. Transferat din 1945 în Bucureşti, predă la liceele „Mihai Viteazul” şi „Matei Basarab”. <span class="CharOverride-2">C</span>. debutează cu versuri în 1929, în revista „Lumina” din Râmnicu Sărat. Conduce tot aici revista şcolară „Glas tânăr” (1932–1942), scrie la „Caiet” (Râmnicu Sărat), „Luceafărul” (Brăila), „Pământul” (Călăraşi), „Cuget clar” ş.a. Colaborările târzii, din anii ’70, sunt sporadice: la „Ateneu”, „Cronica”, „România literară” ş.a., dar şi la publicaţia „Interferenţe” a cenaclului bucureştean Relief Românesc. Între numeroasele tipărituri ale lui <span class="CharOverride-2">C.</span> se află plachetele de versuri <span class="CharOverride-1">Trec păsări în amurg</span> (1929), <span class="CharOverride-1">Nopţi provinciale</span> (1931), <span class="CharOverride-1">Anotimpuri</span> (1934), <span class="CharOverride-1">Zodiac şi Întoarcerea la sat</span> (1935), cărora li se adaugă, peste mai bine de trei decenii, volumul retrospectiv <span class="CharOverride-1">Versuri</span> (1969), <span class="CharOverride-1">Iubiri şi nunţi</span> (1973), <span class="CharOverride-1">Vânător în amurg</span> (1975) şi <span class="CharOverride-1">Ieşirea din basm</span> (1981). Cărţile de versuri sunt concurate, într-o primă decadă a perseverentei lui afirmări publicistice în urbea pe care a slujit-o cu devoţiune mai întâi ca dascăl, de mult mai numeroase broşuri şi extrase, prin care ţine să pună în circulaţie textele unor conferinţe ori însemnări despre scriitori şi literatura română. </p>
			<p class="Heuristica-BASE">Om de catedră şi om al cărţii, ataşat sincer, uneori cu un entuziasm aproape ingenuu, de nume importante ale literaturii române, <span class="CharOverride-2">C.</span> găseşte un prilej de încântare şi elogiu în fiece rând citit din/şi despre Ion Creangă (subiectul său predilect), B.P. Hasdeu şi N. Iorga. Respectă, în general, tipare şi opinii critice consacrate, într-o formulă pe care eclectismul nu avea cum să o ocolească. Autoritatea cel mai frecvent invocată rămâne însă Mihail Dragomirescu. Pentru <span class="CharOverride-2">C.</span> nu originalitatea ideii ori a informaţiei este importantă. Amendează totuşi ici şi colo câte o opinie, argumentează o dată biografică sau încearcă limpezirea unei paternităţi literare, ca în cazul <span class="CharOverride-1">Cântării României</span>, a cărei transpunere în versuri semnată de Dimitrie Bolintineanu o editează. Esenţiale sunt însă exerciţiul de admiraţie prezent în expuneri, credinţa în puterea acestuia de a mobiliza şi alte energii intelectuale din preajmă. Ca versuitor, <span class="CharOverride-2">C.</span> priveşte tot spre maeştri, încercând să-şi modeleze scrisul cu inflexiuni folclorice în matca unei tradiţii care îl leagă pe Vasile Alecsandri de St. O. Iosif şi de Ion Pillat. Incursiunile în zona simbolistă sunt repede abandonate. Poezia lui e cuminte, reţinută, predominant nostalgic-evocativă, elegiacă, iar stanţa este cizelată cum se cuvine atunci când forma aleasă e sonetul, rondelul ori gazelul.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Trec păsări în amurg</span>, Râmnicu Sărat, 1929; <span class="CharOverride-1">Aspecte din poezia noastră naţională şi socială</span>, Râmnicu Sărat, 1930; <span class="CharOverride-1">N. Iorga</span>, Râmnicu Sărat, 1930; <span class="CharOverride-1">Nopţi provinciale</span>, Râmnicu Sărat<span class="CharOverride-1">,</span> 1931; <span class="CharOverride-1">Ion Creangă ca pedagog</span>, Râmnicu Sărat, 1931; <span class="CharOverride-1">Humorul lui Creangă</span>, Râmnicu Sărat, 1931; <span class="CharOverride-1">Basmele lui Creangă</span>, Râmnicu Sărat, 1931; <span class="CharOverride-1">Copilul în „Amintirile” lui Creangă</span>, Râmnicu Sărat, 1931; <span class="CharOverride-1">Privire fugară asupra operei literare a domnului Const. Kiriţescu</span>, Râmnicu Sărat, 1933; <span class="CharOverride-1">Anotimpuri</span>, Râmnicu Sărat, 1934; <span class="CharOverride-1">Poezia lirică a domnului N. Iorga, </span>Râmnicu Sărat, 1934; <span class="CharOverride-1">N. Iorga</span>. <span class="CharOverride-1">Naţionalismul semănătorist</span>. <span class="CharOverride-1">Semnificaţia dramelor sale istorice</span>, Râmnicu Sărat, 1934; <span class="CharOverride-1">Însemnări despre gândirea lui Creangă</span>, Râmnicu Sărat, 1935; <span class="CharOverride-1">Ioan Creangă</span>, Râmnicu Sărat, 1935; <span class="CharOverride-1">Însemnări despre poezia populară şi poezia cultă</span>, Râmnicu Sărat, 1935; <span class="CharOverride-1">Zodiac şi Întoarcerea la sat</span>, Râmnicu Sărat, 1935; <span class="CharOverride-1">Bogdan Petriceicu Hasdeu (aristocratismul vieţii şi operei lui</span>), Râmnicu Sărat, 1936; <span class="CharOverride-1">Al. Lascarov-Moldovanu, poet al vieţii alese şi al tainicei solidarităţi cu pământul românesc</span>, Râmnicu Sărat, 1936; <span class="CharOverride-1">Cultura românească şi satul</span>, Râmnicu Sărat, 1939; <span class="CharOverride-1">Versuri</span>, Bucureşti, 1969; <span class="CharOverride-1">Iubiri şi nunţi</span>, Bucureşti, 1973; <span class="CharOverride-1">Vânător în amurg</span>, Bucureşti, 1975; <span class="CharOverride-1">Ieşirea din basm</span>, Bucureşti, 1981.</p>
			<p class="Heuristica___m_RPR"><span class="CharOverride-2">Repere bibliografice:</span> Iorga, <span class="CharOverride-1">Ist. lit. cont.</span>, II, <span class="CharOverride-1">318</span>; Paul I. Papadopol, <span class="CharOverride-1">Şi mai nou şi mai vechi</span>, PL, 1937, 10; Dumitru Micu, <span class="CharOverride-1">„Versuri”</span>, RL, 1969, 39; Bucur, <span class="CharOverride-1">Istoriografia</span>, <span class="CharOverride-1">383–384</span>; Alex. Oproescu, <span class="CharOverride-1">Scriitori buzoieni</span>, Buzău, 1980, <span class="CharOverride-1">51–54</span>; Al. Săndulescu, <span class="CharOverride-1">Discreţie şi delicateţe</span>, RL, 1986, 3. &#9;<span class="Semnatura">G.D. </span></p>
			<p class="Heuristica_PRIMUL_Semnat"><span class="titlu-12">CUGETAREA</span><span class="titlu-12 CharOverride-3">,</span><span class="titlu-12"> </span>„jurnal politic, comercial şi literar”, apărut la Bucureşti, bisăptămânal, între 18 octombrie şi 4 noiembrie 1865 (patru numere). Thoma I. Stoenescu, proprietar şi administrator (de la numărul 2 menționat și ca editor), avea încuviinţarea de imprimare din iulie, dar foaia, în redactarea aprigului gazetar politic Pantazi Ghica, nu poate fi editată decât în toamna lui 1865. Deși era „destinat de a ieși de mai multe ori pe săptămână”,<span class="CharOverride-1"> </span>un decret emis cu şase zile mai târziu curma apariţia jurnalului, motivul fiind criticile adresate guvernului de C.A. Rosetti, chiar din primul număr. În scurta existenţă a gazetei Pantazi Ghica, experimentat om de presă, a obţinut colaborarea unor publicişti redutabili. Printre ei, în afară de C.A. Rosetti, se disting Iacob Negruzzi şi P.P. Carp, ambii trimiţându-şi articolele de la Iaşi, precum şi I.A. Geanoglu şi V. Boerescu. În paginile <span class="CharOverride-2">C.</span> Pantazi Ghica redactează, în afară de lungi editoriale, rubricile „Revistă interioară”, „Cronica săptămânii” şi foiletonul <span class="CharOverride-1">Un tânăr care a pătimit multe</span>, nuvelă picarescă, surprinzând cu ascuţime peisajul social al epocii. La rubrica de varietăţi, în numărul 3, se reproduce o scrisoare deschisă adresată lui B.P. Hasdeu de un Petrache Bătăuşul, pseudonim sub care se ascunde P.P. Carp. Ţinta acestor rânduri ironice este <span class="CharOverride-1">Ion Vodă cel Cumplit</span>, lucrare în care<span class="CharOverride-1"> </span>Hasdeu încerca să şteargă limitele dintre ştiinţă şi artă, strecurând totodată în subtext idei democratice. Viitorul lider conservator contestă vehement monografia sub ambele aspecte. Iacob Negruzzi iscălea cu criptonimul XYZ, frecvent folosit de el şi în alte ocazii, o cronică cvasiumoristică, înregistrând cu un ochi critic realităţi ale vieţii mondene şi politice din Iaşi. &#9;<span class="Semnatura">R.Z. </span></p>
			<p class="Heuristica_PRIMUL_Semnat"><span class="titlu-12">CUGETAREA</span><span class="titlu-12 CharOverride-3">,</span> revistă apărută la Botoşani, lunar, între 15 aprilie 1899 şi 21 martie 1900. Proprietar, director, redactor şi secretar de redacţie era poetul A. Lecu, pseudonim sub care se ascunde Alexandru Şmelţ, farmacistul orașului. Editorialul din fruntea primului număr, <span class="CharOverride-1">Gândul nostru</span>, susţine ideea ridicării provinciei din punct de vedere intelectual prin literatură şi ştiinţă. Interesante şi noi sunt ideile dintr-un articol semnat C. Ghe-n (C. Gheorghian), <span class="CharOverride-1">Teatrul la noi</span>, în care se cere înfiinţarea de teatre „populare”, cu un repertoriu de calitate, „naturalist şi contemporan”. Literatura oferită gazetei provine în bună parte de la autori locali. Versuri dau Corneliu Botez, Raul Stavri, I. Păun-Pincio şi A. Şmelţ. Tot Şmelţ scrie proză, reuşită îmbinare de sentimentalism şi ironie, alături de V.G. Morţun, Corneliu Botez şi Victor Miclescu. Un W.Ş. traduce din Charles Baudelaire (<span class="CharOverride-1">Une Gravure fantastique, La Mort des amants</span>), iar din I.S. Turgheniev se tălmăceşte o nuvelă sub titlul <span class="CharOverride-1">Borşul.</span> D. Anghel trimite versuri. Mai colaborează cu proză umoristică Alceu Urechia. Se publică folclor cules de un Gh. Lucinescu din nordul Moldovei. &#9;<span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">CUGET CLAR</span><span class="titlu-12 CharOverride-3">,</span><span class="titlu-12"> </span>publicaţie apărută la Bucureşti, săptămânal, apoi bilunar, de la 7 ianuarie 1928 până în iunie 1936, cu subtitlul „Revistă de cultură şi literatură pentru şcoli şi tineret, a Comisiunii Bibliotecilor de la Casa Şcoalelor”. În numărul 10–12/1936 se anunţă brusc: „De la 15 iulie revista va apărea săptămânal, sub conducerea d-lui N. Iorga, ca organ de luptă pentru literatura sănătoasă”, fondându-se astfel, în ciuda continuității formale, o gazetă nouă, „Cuget clar (Noul Sămănător)”, 1936–1940. În articolul-program <span class="CharOverride-1">O lămurire</span>, semnat de N. Iorga, se precizează: „Revista aceasta înţelege să înalţe şi să purifice. Dar ea înţelege şi <span class="CharOverride-1">să informeze</span> […]. De aceea, fiindcă nu oricine are timp de cetit din cărţi, vom contribui la o largă lămurire literară, istorică şi culturală prin fapte culese de pretutindeni şi privind viaţa omenească de oriunde”. Rubricile obişnuite sunt „Ţara noastră”, „Artele frumoase”, „O academie nouă”, „Legende”, „Rezultate arheologice”, „Cronica”, „Călătorii”, „Din popor”, „Pentru universitate”. În general, <span class="CharOverride-2">C.c.</span> îşi respectă programul propus. Sunt oferite publicului şcolar informaţii diverse cu caracter geografic (prin intermediul notelor de călătorie), cu caracter arheologic şi istoric, economic etc., majoritatea articolelor având un caracter didactic, N. Iorga (poezie, proză, studii, teatru, literatură de călătorie, confesiuni), N. Batzaria și George Vâlsan fiind principalii semnatari. Astfel, ultimul propune un articol intitulat <span class="CharOverride-1">Mocanii în Dobrogea, la 1845</span>. Numerele 13–16/1928 oferă, sub semnătura lui L. Baidaf, suita de articole <span class="CharOverride-1">Ce spun ziarele apusene despre uciderea la Iași, de către turci, a lui Grigore Vodă Ghica (în 1777)</span>. Articolul <span class="CharOverride-1">Un student român la Pisa și Paris, către 1820: Simion Marcovici </span>e semnat Alexandru Marcu, iar N. Iorga recuperează notele de călătorie ale lui Ștefan Scarlat Dăscălescu, contemporan al lui Tudor Vladimirescu (<span class="CharOverride-1">Călătoria mea în Europa occidentală făcută în anul 1858</span>), ca și pe cele ale medicinistului A. Homorodeanu (<span class="CharOverride-1">Ziarul unui vechi student ardelean</span>). Dintre „bucățile uitate” ale lui I. Al. Brătescu-Voineşti, se tipărește textul <span class="CharOverride-1">Din carnetul unui judecător</span>. Din <span class="CharOverride-1">Mission de Roumanie</span> E. Rășcanu traduce <span class="CharOverride-1">Sufletul românesc </span>de A. Audigé, R. Fleșeriu tălmăcește din săptămânalul parizian „Le Figaro”<span class="CharOverride-1"> </span>un articol al lui Camille Mauclair „contra deșănțărilor modernismului artistic” (<span class="CharOverride-1">Strada ofensată</span>), iar Milena Iacob traduce seria de trei conferințe ținute de profesorul american Louis C. Baker la Universitatea din București (<span class="CharOverride-1">Învățământul în Statele Unite</span>). Sunt reproduse portrete ale lui Marcu Beza dedicate scriitorilor englezi Joseph Conrad şi John Galsworthy. De remarcat sunt și traducerile din Catul, Petrarca, Charles d’Orléans, A.P. Cehov, Tristan Bernard, Blasco Ibañez, Georges Rodenbach ş.a. Din domeniul artelor reţin comentariile la opera lui Ion Jalea şi Goya, iar din acela al criticii literare câteva studii: Delia Stan, <span class="CharOverride-1">I. Agâr&#173;biceanu şi operele lui</span>, V. Merenco, <span class="CharOverride-1">Cine e autorul poemei „Cântarea României”?!?</span>, Mario Ruffini, <span class="CharOverride-1">N. Iorga şi mişcarea literară a revistei „Sămănătorul</span>”. Alţi colaboratori: Alexandrina Crăciun Fostini, V. Gh. Butnaru, Constantin Goran, Ion Sân-Giorgiu, Răzvan Chivăran, Cornelia Buzdugan, I.M. Georgescu, Const. Asiminei, I. Constantinescu-Delabaia, Adelina I. Cârdei, Lucian Costin. &#9;<span class="Semnatura">V.T.</span><span class="Semnatura">, D.B.</span></p>
			<p class="Heuristica_PRIMUL_Semnat"><span class="titlu-12">CUGET CLAR (NOUL SĂMĂNĂTOR)</span><span class="titlu-12 CharOverride-3">,</span><span class="CharOverride-2"> </span>publicaţie apărută la Bucureşti, săptămânal, de la 15 iulie 1936 până la 17 noiembrie 1940, cu subtitlul „Revistă de direcţie literară, artistică şi culturală”. Condusă de N. Iorga, continuă formal publicaţia cu acelaşi nume (1928–1936), dar, deşi păstrează inclusiv grafica titlului, este diferită prin conţinut şi orientare. Articolul-program, semnat de N. Iorga, explică exact tendinţa de reînviere a sămănătorismului. Scrisă aproape în întregime de conducătorul ei, publicaţia îşi face un program din susţinerea poeziei de tip tradiţional, în opoziţie cu tendinţele moderniste ale timpului. Iorga se arată foarte tranşant în a hotărî care este „Literatura bună” (titlu de rubrică, în care lansează nume rămase fără un ecou deosebit în cultura română: Adelina I. Cârdei, Const. Goran, Const. Asiminei, G.G. Băişan, Maria Botiş-Ciobanu, G. Breazu-Ulmu, V. Gh. Butnaru, Vasile Chiriacescu ş.a.) şi „Literatura ne-bună”, unde figurează Tudor Arghezi. De altfel, ca o curiozitate, în numărul 2/1936 N. Iorga semnează o epigramă la adresa lui Arghezi, care ar putea-o concura pe cea a lui Al. Macedonski la adresa lui Eminescu: „Sărmana noastră poezie,/ Făcută de trei Văcăreşti/ Menită deci a fost să vie/ Cu tine iar la Văcăreşti”, trimiterea fiind la una dintre detenţiile pe care le-a îndurat poetul. Poezie, în afara unor nume minore, publică N. Iorga însuşi, precum şi câţiva autori mai cunoscuţi: A.C. Cuza, I.U. Soricu, G. Tutoveanu, Coca Farago, Agatha Grigorescu-Bacovia, Aron Cotruș, în timp ce Ion Agârbiceanu oferă serialul <span class="CharOverride-1">Scene din Ardealul de azi </span>și proza scurtă <span class="CharOverride-1">Faraonii</span>. „Cronică” este o rubrică permanentă, ce ilustrează verva polemică a lui N. Iorga. Alături de Arghezi, una dintre țintele preferate este E. Lovinescu<span class="CharOverride-1"> </span>(între altele, seria de articole despre <span class="CharOverride-1">O istorie a literaturii române contemporane</span>). Tot polemice sunt numeroasele intervenții ale lui Paul I. Papadopol, între care se rețin <span class="CharOverride-1">Pornograful F. Aderca</span>, <span class="CharOverride-1">Un teoretician al modernismului: Lucian Boz </span>și <span class="CharOverride-1">Despre obscen</span>. I.V. Pătrășcanu scrie articolul <span class="CharOverride-1">Arta de a traduce</span>, iar C.V. Gerota <span class="CharOverride-1">André Gide și arta sovietelor</span>. O savoare aparte au paginile de corespondență ale lui Ioan Bogdan și A. I. Odobescu, recuperate de N.Iorga. Tot el propune două fragmente dramatice: <span class="CharOverride-1">Vagabondul </span>și <span class="CharOverride-1">Stăpân și plebe</span>.<span class="CharOverride-1"> </span>Elena Odoni traduce <span class="CharOverride-1">Floarea amintirilor mele </span>de Miguel de Unamuno. <span class="CharOverride-2">C.c.</span> exprimă capacitatea de muncă a lui Iorga, spiritul său energic, pornirea polemică, indiferent de valoarea adversarului. Propunerea revenirii la o literatură sămănătoristă este însă nefericită, dovezile pe care le avansează în favoarea acestei idei fiind neconcludente. Alți colaboratori: Artur Gorovei, H.H. Stahl, Aurel G. Stino, Vasile Netea, D. Nanu, Maria Dorcescu. <span class="CharOverride-1">&#9;</span><span class="Semnatura">V.T., D.B.</span></p>
			<p class="Heuristica_PRIMUL_Semnat"><span class="titlu-12">CUGET MOLDOVENESC</span><span class="titlu-12 CharOverride-3">,</span> revistă apărută la Bălţi, lunar, de la 24 ianuarie 1932 până în decembrie 1937, apoi la Iaşi din ianuarie 1938 până în decembrie 1943, sub egida Societății Culturale Naționale „George Enescu”. Director: Marc Văluţă; prim-redactor: Petre Stati. Fără pretenţia de a aduce în peisajul publicisticii naţionale o notă nouă, redacţia anunţă în articolul-program că „însuşi titlul [...] e un program. Cugetul din Moldova îşi cere dreptul la viaţă”. Gândul de a fi „o răsfrângere a conştiinţei neamului românesc obijduit altădată”, dar căruia îi este deschisă calea spre „propăşiri mai frumoase şi mai desăvârşite”, a dominat întreaga activitate a redacţiei, nefiind zdruncinat nici în 1940, când „din exil” declara ferm că este în continuare „pe aceeaşi linie: unirea spirituală ce va aduce întregirea hotarelor”. <span class="CharOverride-2">C.m.</span> şi-a propus să informeze publicul despre principalele evenimente ale vieţii culturale, fapt care se reflectă în diversitatea rubricilor, majoritatea având un caracter permanent: „Versuri”, „Folclor basarabean”, „Clasici latini”, „Oameni şi fapte”, „Evlavii basarabene”, „Mărturii despre Basarabia”, „Culturale”, „Varia”, „Recenzii”, „Vitrina cărţilor”, „Revista revistelor”, „De la societatea «G. Enescu»” ş.a. Promovând în special operele scriitorilor locali, revista a tipărit versuri semnate de Petre Stati, Nicolae Coban (debut), D. Florea-Rarişte, A.G. Delafântânele, Eugeniu Coşeriu, Magda Isanos, Mircea Streinul, Al. T. Stamatiad, Aurel Ivănescu, Ion Buzdugan, George Lesnea, Ştefan Ciubotăraşu, G.G. Ursu, Gh. A. Cuza ş.a. Proză au semnat A.G. Stino, D. Iov, Tatiana Găluşcă, Gh. N. Cârțu, V. Grecu, A. Lambrino, A. Cerna ş.a., iar recenzii şi cronici dau Petre Stati, Dan Simonescu, C. Turcu, Al. Vicol, S. Vărzaru ş.a. Articole şi studii despre literatura română şi universală scriu Petre Stati, Edgar Papu, articole despre teatru şi muzică, V. Coban şi Al. Vicol. De menţionat traducerile din poezia clasică latină (Petre Stati), din cea italiană (Pimen Constantinescu, Aurel Ivănescu), chineză şi japoneză (Al. T. Stamatiad), ori din poezia rusă (George Lesnea). <span class="CharOverride-2">C.m.</span> a alcătuit numere tematice despre B.P. Hasdeu (1932), Eminescu (1939), Octavian Goga (1938) ş.a. Alți colaboratori: E. Ar. Zaharia, Clitus Constantinescu, Al. Pogonat, N. Palamaru, Emil Diaconescu, Al. Bardier. &#9;<span class="Semnatura">M.V.-C.</span></p>
			<p class="Heuristica_PRIMUL_Semnat"><span class="titlu-12">CUGET ROMÂNESC </span><span class="titlu-12 CharOverride-6">(Pensamiento rumano)</span>, revistă apărută la Buenos Aires, bilunar, între ianuarie 1951 şi 1958, cu mari întreruperi: în 1953–1954 se tipăresc două numere pe an, volumul al cincilea reprezintă anii 1955–1956, iar ultimul menţionează anii 1957–1958. În <span class="CharOverride-1">Cuvânt înainte </span>se afirmă: „Foaia aceasta nu este organul unui determinat grup politic şi nu are tendinţe sectare. Cu atât mai puţin apare ca să susţină interesele, ambiţia ori ideologia vreunui ins sau a vreunui comitet. Cei care fac sacrificiul să o scrie şi să o răspândească înţeleg să o pună întreagă în serviciul <span class="CharOverride-1">românismului</span>. Ca atare, colaboratorii ei – permanenţi sau vremelnici – se vor călăuzi statornic de cele trei mari idei luminoase: Dumnezeu, Naţia, Regele”. Revista nu-şi recunoaşte nici o afinitate „cu pretinsa <span class="CharOverride-1">rezistenţă</span> din afara graniţelor neamului”, singurul ei scop fiind „înfrăţirea”. Într-un articol din ultimul volum D. Găzdaru recunoaşte că iniţiativa fundării publicaţiei i-a aparţinut lui Ilie Gârneaţă, care a şi alcătuit prima echipă de voluntari: „Tot lui îi aparţine ideea de a se imprima revistei un caracter exclusiv cultural şi de a se încredinţa direcţia aceluia care apare azi ca redactor pe frontispiciul publicaţiei, începând cu anul 1953”. Fiecare număr se deschide cu un articol în spaniolă. În pofida declaraţiilor privind atitudinea moderată şi detaşarea politică, numărul din 1953 etalează pe pagina întâi un fragment intitulat <span class="CharOverride-1">Dezinteresarea în luptă</span>, extras din cartea<span class="CharOverride-1"> Pentru legionari </span>a lui Corneliu Zelea Codreanu. Dezideratul realizării unui profil pur cultural se va realiza treptat, abia ultimii ani fiind conformi cu intenţia iniţială. Garantul acestei orientări este D. Găzdaru, care publică de-a lungul mai multor numere studii precum <span class="CharOverride-1">Contribuţia românilor la progresul cultural al slavilor</span>, <span class="CharOverride-1">Românii în momentele literare şi istorice din Evul Mediu</span>. Tot el susţine suplimentul literar al publicaţiei, intitulat „Pagini alese”, tipărind texte despre folclor, poezii de V. Alecsandri, Al. Vlahuţă, Octavian Goga, Nichifor Crainic, Lucian Blaga, Radu Gyr ş.a. Mai sunt incluşi în paginile revistei Tudor Arghezi, Vintilă Horia, Ovidiu Cotruş, iar cu versuri şi proză I.L. Caragiale ş.a. Un număr întreg din 1951 este dedicat lui Eminescu. Dintre articolele critice sunt de reţinut <span class="CharOverride-1">O datorie de onoare faţă de memoria lui Dragoş Protopopescu</span>, <span class="CharOverride-1">Un studiu politic al principelui Nicolae</span> de D. Găzdaru, <span class="CharOverride-1">Petre Carp – un simbol pentru zilele noastre</span>, semnat cu pseudonimul Virgil Deltă,<span class="CharOverride-1"> Literatura în R.P.R. Tinereţe fără bătrâneţe</span>, semnat, neutru, Observator, <span class="CharOverride-1">Pe ultima treaptă</span> de N.I. Herescu ş.a. Volumul din 1955–1956 are înscrise pe copertă numele colaboratorilor: D.N. Ciotori, D. Găzdaru, N.I. Herescu, Stan Ionescu, J.N. Manzatti, D. Şt. Marin, M. Nicolau, Nicolae Şeitan, Emil Turdeanu. &#9;<span class="Semnatura">S.I.</span></p>
			<p class="Heuristica_PRIMUL_Semnat"><span class="titlu-12">CUGETUL LIBER</span><span class="titlu-12 CharOverride-3">,</span><span class="CharOverride-2"> </span>revistă „de cultură de direcţie umanitaristă” apărută la Bucureşti, lunar, din noiembrie 1927 până în august 1928. Directori: Ion Pas şi Eugen Relgis. Permanente sunt rubricile „Cortina”, „Literatura”, „Plastica” – echivalentul cronicilor dramatice, literare și plastice –, precum și „Note &amp; comentarii”. Propunându-şi să susţină un program internaţionalist, Eugen Relgis precizează în articolul de deschidere <span class="CharOverride-1">Europa cea tânără</span>: „Voim să fim europeni, pentru că aceasta e menirea noastră […]. Voim să fim <span class="CharOverride-1">buni europeni</span> – prin muncă, prin gândire, prin credinţă, pentru că numai astfel ne împlinim destinul nostru de fii ai Pământului şi de fraţi ai Omului de pretutindeni şi de oricând!”. Se publică scrieri literare, critică literară, critică plastică şi de teatru, traduceri din literatura universală, note şi comentarii curente. Cu versuri colaborează Otilia Ghibu, Enric Furtună, Leon Feraru, Cezar Papacostea (sub pseudonimul C. Pajură), Eduard Sbiera, Virgiliu Moscovici (mai târziu Virgil Monda), Vladimir Corbasca (sub pseudonimul Simona Basarab). Lui Ion Pas îi apare în foileton romanul <span class="CharOverride-1">Omul de mâine</span>, Virgiliu Moscovici oferă un fragment din viitorul roman <span class="CharOverride-1">Hora paiațelor</span>, iar Enric Furtună din <span class="CharOverride-1">Meletie jidovul</span>. O narațiune plină de parfum oriental poartă semnătura lui Panait Istrati (<span class="CharOverride-1">Întâi Mai</span>).<span class="CharOverride-1"> </span>Sectorul de critică literară e susţinut de Gala Galaction (despre <span class="CharOverride-1">Faust</span>), Lothar Rădăceanu, şi sporadic de Barbu Lăzăreanu, în timp ce Ion Pas face comentarii despre teatru. Sarina Cassvan-Pas propune fragmente din piesa <span class="CharOverride-1">Calvar.</span> Lui Sandu Teleajen îi aparţine schiţa SF <span class="CharOverride-1">În anul 2027</span>. Un cald elogiu aduc însemnările de călătorie ale lui Ilya Ehrenburg (<span class="CharOverride-1">În trecere prin România</span>).<span class="CharOverride-1"> </span>Literatura străină e prezentă prin traduceri din Upton Sinclair, Henri Barbusse, Moise Nadir, Maxim Gorki. Mai poate fi citit un fragment din romanul lui Han Ryner <span class="CharOverride-1">Prostituații</span>.<span class="CharOverride-1"> </span>Ultimul număr (8–9/1928), după un omagiu la un veac de la naşterea lui Lev Tolstoi, include o dovadă pentru atitudinea umanitaristă a revistei este comentat Congresul pacifist de la Sonntagberg (Austria). &#9;<span class="Semnatura">V.T.</span></p>
			<p class="Heuristica_PRIMUL_Semnat"><span class="titlu-12">CUGETUL ROMÂNESC</span>, revistă de cultură apărută la Bucureşti, lunar, între februarie 1922 şi iunie 1924. Director: Ion Pillat (menţionat odată cu numărul 1/1924, când se specifică şi patronajul Fundaţiei Culturale „Principele Carol”) secretari de redacţie: Tudor Arghezi şi Vladimir Streinu. Articolul-program vorbește despre nevoia unui început de drum în viața culturală postbelică. Se face apel la conştiinţa de patrie şi de popor mare (în urma Unirii din 1918), ceea ce modifică vechiul aspect idilic al luptei culturale: „Dacă astăzi pornim din negreala tiparului şi din nesimţirea hârtiei această revistă este ca să o semănăm cu câteva scântei, şi nu pentru bucuria deşartă de-a pune slove pe pagini şi de-a ne iscăli dedesubt. Liniile noastre sunt destinate să străbată cu nervi şi foc materialul tipografic, cu credinţe, speranţe şi sincerităţi; şi avem impresia scriind aceste prime rânduri nu că ne satisfacem pe noi înşine, care putem cu entuziasm să rămânem nişte anonimi, dar că indicăm cu degetul pe aer zborul viitor al neamului nostru, văzut cu o zi mai devreme”. Sumarul primului an se deschide cu poezia <span class="CharOverride-1">Noaptea de august</span> de Alexandru Macedonski, urmată de prima parte a studiului lui N. Iorga <span class="CharOverride-1">Criza morală mondială</span>. În continuare, lista colaboratorilor e impresionantă, dovedind un program valoric neechivoc şi o participare corespunzătoare. Poeţii cei mai de seamă ai vremii publică aici aproape fără excepţie: Tudor Arghezi, Ion Barbu, G. Rotică, F. Aderca, Aron Cotruş, Nichifor Crainic, Horia Furtună, Adrian Maniu, Ion Minulescu, Perpessicius, Al. A. Philippide, Ion Pillat, Ion Vinea, V. Voiculescu, Vladimir Streinu, G. Bacovia, Lucian Blaga, D. Nanu, Demostene Botez, George Murnu. Aşadar, sunt cuprinse toate direcţiile literare ale timpului, de la sămănătorism la ermetism, revista constituindu-se într-o adevărată antologie a gustului poetic din acel moment. Proza este şi ea bine reprezentată valoric: Gala Galaction, Gh. Brăescu, Carol Ardeleanu, Ion Călugăru, Urmuz (1922, <span class="CharOverride-1">Pâlnia și Stamate</span>, <span class="CharOverride-1">Ismail și Turnavitu, </span>primele şi singurele lui proze apărute antum), Bucura Dumbravă, Cezar Petrescu (fragment din romanul <span class="CharOverride-1">Drumul cu plopi</span>), Ion Agârbiceanu, Gib I. Mihăescu (<span class="CharOverride-1">Troița</span>), G. Bacovia (<span class="CharOverride-1">Șase poeme în proză</span>). Se constată aceeaşi diversitate de stiluri, dar primează talentul. Dramaturgia este ilustrată de piesa lui Adrian Maniu <span class="CharOverride-1">Meșterul</span>, de un fragment din piesa lui Gh. Tătărescu <span class="CharOverride-1">Când vine viforul</span> şi de <span class="CharOverride-1">A doua conştiinţă</span> de Barbu Delavrancea. Sectorul de critică este susţinut eseistic de Emanoil Bucuţa, Ramiro Ortiz, Francisc Şirato (arte), Vasile (mai târziu: Basil) Munteanu (teatru), Al. Busuioceanu, Marcu Beza, Dragoş Protopopescu (critică). Sextil Pușcariu scrie despre dramaturgia lui Lucian Blaga, Vladimir Streinu glosează despre un „volum epuizat...” de G. Bacovia. Sub genericul <span class="CharOverride-1">Pagini de ciornă</span>, Camil Petrescu publică aforisme. Sporadic revin rubricile „Cronica ideilor” şi „Cronica socială”. Puternic este sectorul de recenzii şi mai ales „Revista revistelor din ţară şi din străinătate”. Traducerile nu par să urmeze un program anume: Giosuè Carducci (în trans&#173;punerea lui Giuseppe Cifarelli, debutant aici), L.N. Tolstoi, Maxim Gorki, Walt Whitman, R.M. Rilke, Ivan Bunin. Em. Bucuța tălmăcește un fragment din <span class="CharOverride-1">Cartea ceaiului</span> a japonezului Okakura Kakuzo, sub titlul <span class="CharOverride-1">Școlile ceaiului. </span>Studii oferă N. Iorga (<span class="CharOverride-1">Solidaritatea românească la începutul secolului al XIX-lea</span>). Nu lipsesc documentele, corespondenţa literară (Duiliu Zamfirescu, Titu Maiorescu, I.L. Caragiale, V. Alecsandri), restituite de Gh. Cardaș sub genericul „Documente literare”. Constantin Diamandy publică <span class="CharOverride-1">Amintiri din viața diplomatică</span>, Ion I.C. Brătianu și Ioan Bianu dezvăluie – sub genericul „Pagini vechi” – tainele hrisoavelor uitate, iar Sextil Pușcariu abordează subiectul <span class="CharOverride-1">Problemele noi în cercetările lingvistice</span>. Tudor Arghezi își varsă oful pamfletar pe <span class="CharOverride-1">Ion</span> al lui Liviu Rebreanu (<span class="CharOverride-1">Cum se scrie românește...</span>), Vintilă I. Brătianu analizează organizarea statului modern și democratic, Mircea Djuvara propune o cercetare aprofundată în <span class="CharOverride-1">Filosofia idealului</span>, Maria Stănculescu oferă exotice note de călătorie, N.H. Lahovary <span class="CharOverride-1">Impresiuni din America</span> și <span class="CharOverride-1">Însemnări asupra vieții politice americane. </span>I. Găvănescul intră în sumar cu <span class="CharOverride-1">Etica revoluționară</span>, Ion Marin Sadoveanu trasează profilul Sfântului Francisc din Assisi, iar Al. Busuioceanu, pe acela al lui Walt Whitman. O preocupare constantă se manifestă pentru românii din Valea Timocului. Revista are ţinută academică, de factură clasicizantă, în spiritul „Vieţii româneşti” sau al „Gândirii”. Alți colaboratori: Cora Irineu, Jean Bart, N.M. Condiescu, Vasile Bogrea, Leon Donici, D. Marmeliuc, G.M. Ivanov, Mihail Gașpar. &#9;<span class="Semnatura">V.T., D.B.</span></p>
			<div class="_idGenObjectLayout-1">
				<div id="_idContainer045">
					<div id="_idContainer043" class="Basic-Text-Frame">
						<p class="Titlu-Nume-H"><span class="titlu-12">CUGLER, Grigore</span></p>
						<p class="Titlu-mic-DATE"> (7.IV.1903, Roznov, j. Neamţ – 30.IX.1972, Lima, Peru), prozator, poet. </p>
					</div>
					<div id="_idContainer044" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08_DGLR_C_734-855-web-resources/image/Cugler_Grigore.png" alt="" />
					</div>
				</div>
			</div>
			<p class="Heuristica-PRIMUL">Este fiul Anei, fiica lui Nicolae Ţincu, scriitor și redactor la „Universul”, şi al lui Grigore Cugler, medic, fiul Matildei Cugler-Poni. După şcoala primară în satul natal, face studii secundare la Piatra Neamţ. În 1914 se înscrie la Liceul Militar de la Mănăstirea Dealu şi participă, ca elev militar, la campaniile din Moldova, fiind rănit în 1916 și reformat. Urmează Conservatorul (elev al lui Alfons Castaldi, studii de vioară şi violă, studii de compoziţie cu Mihail Jora şi George Enescu), fiind distins în 1926 cu o menţiune onorifică pentru <span class="CharOverride-1">Cvartetul de coarde nr. 1</span>. În 1926, absolvind Facultatea de Drept, intră în diplomaţie, iar în 1927 este trimis la Berna, Oslo şi Stockholm. Debutează în octombrie 1928 cu reportajul <span class="CharOverride-1">Match nul</span>, în „Tiparniţa literară”, apoi publică versuri şi proză în revistele de avangardă. Primul volum, <span class="CharOverride-1">Apunake şi alte fenomene</span>, îi apare în 1934. Apunake devine pseudonimul lui <span class="CharOverride-2">C.</span>, „autor devorat de personajul său” (Monica Lovinescu). O nouă ediţie iese în 1946 şi tot atunci apare, multiplicată la linotip, a doua carte, <span class="CharOverride-1">Afară de Unu Singur</span>. În ciuda tirajului limitat, cartea a circulat, motiv pentru care această „primă operă clandestină” este socotită de Horia Stamatu „un fel de «samizdat <span class="CharOverride-1">avant la lettre</span>»”. Consilier cultural la Berlin (1940) şi Bratislava (1942), apoi membru în corpul diplomatic românesc din Copenhaga (1943–1945), <span class="CharOverride-2">C.</span> revine în ţară şi, angajat în orchestra Teatrului Naţional din Bucureşti, va cânta în stagiunea 1946. În acelaşi an e rechemat în diplomaţie în postul de consul la Oslo. În 1947 demisionează şi, căsătorit (încă din 1937) cu o suedeză, pleacă într-o lungă călătorie – „concediu ilimitat” –, stabilindu-se în cele din urmă la Lima, în Peru, unde este violonist în Orchestra Simfonică Naţională şi totodată agent la o societate de asigurări. Ştefan Baciu, care l-a vizitat în 1956, a remarcat „tipica mentalitate de refugiat” a scriitorului, izolat în atmosfera românească a familiei, neinteresat de viaţa peruviană şi fără contacte scriitoriceşti. Întâlnirea a determinat primele colaborări la „Exil” a lui Ştefan Baciu, şi „Înşir’te mărgărite”, editată de I.G. Dumitriu (ambele în Brazilia), „Ethos” şi „Limite” (Paris), „Revista scriitorilor români” şi „Apoziţia” (München), „Destin” (Madrid), „Mele” (Honolulu) ş.a. </p>
			<p class="Heuristica-BASE">Autor de proză absurdă, <span class="CharOverride-2">C.</span> utilizează cu originalitate tehnica şi procedeele suprarealiste. Apropierea de Urmuz, impus în literatura română cu câţiva ani mai înainte, este evidentă, dar inventivitatea verbală, asociaţiile surprinzătoare, verva şi umorul fac din <span class="CharOverride-2">C.</span> un scriitor original, cu identitate proprie. El dezvoltă tehnica urmuziană prin fantezia verbală „inspirată de o graţie poetică, deschizând uneori perspective metafizice surprinzătoare” (Mihai Niculescu). <span class="CharOverride-1">Apunake şi alte fenomene</span> este „romanul” unui cuplu, Apunake – Kematta, de la „nunta care a durat, cu totul, un veac” până la dispariţia eroului. Cei doi pleacă într-o călătorie pentru a culege „sămânţa binelui”, „bunătatea de la cei ce nu ştiu ce să facă cu ea” ca să o dăruiască fiului ce se va naşte. Construit pe tiparul romanului picaresc, <span class="CharOverride-1">Apunake…</span> este de un gen aparte, în care, mai importante decât întâmplările – puţine – sunt situaţiile bizare în care intră personajele. Totul este firesc până la punctul în care lucrurile o iau razna, căpătând dimensiuni absurde. Atmosfera de ceremonial a căsătoriei devine brusc aberantă, apoi macabră: pe trotuarul „pavat cu cozoroace de şepci numărul 56” mulţimea mânca „felii de capete de mort cu unt”. Un întreg arsenal de ciudăţenii se succedă până când, în „ceasul nunţii”, „toate luminile din grădină se stinseră şi în aceeaşi clipă ferestrele palatului din fund prinseră să strălucească, ca şi cum în dosul fiecăreia s-ar fi aprins un soare”. Seninătatea şi armonia răzbat aici, ca şi în toate scrierile lui <span class="CharOverride-2">C.</span>, în ciuda satiricului grotesc, în zona căruia se dezvoltă ingeniozitatea autorului. Alunecarea din real în miraculos se petrece ca în basm, cu numeroase apariţii de personaje şi locuri supranaturale: oraşul Limonardo şi povestea „marelui învăţat Biju”, învingător în lupta cu „Mama Petre”, „monstru, cu capul despicat dintre ochi şi până la bărbie”, „paznicul hranei şi întrerupătorul zodiacului”, „Decanul Majestăţii”, „oraşul-surpriză” Bostonbach, unde „locuitorii nu umblă, ci se târăsc pe o parte a trupului, cu urechea lipită de pământ” şi au, ca principală ocupaţie, „crearea de materii nule”, călătoria cu „Antroposfera” în căutarea Kemattei etc. <span class="CharOverride-2">C.</span> parodiază şi combină genurile cu uşurinţa unui scamator care ştie să folosească ingenios substanţa lexicală. Elementul surpriză, prezent la tot pasul, vine de cele mai multe ori din limbaj, din deturnarea sensului cuvintelor şi a sintagmelor comune. În 1975, după moartea scriitorului, Ştefan Baciu a publicat la Madrid cel de-al treilea volum, <span class="CharOverride-1">Vi-l prezint pe Ţeavă</span>, cuprinzând versurile şi poemele în proză pregătite pentru tipar de autor. Titlul este dat de editor, după cel al poemului în proză considerat a fi cel mai „apunakian”. Pe de altă parte, versurile în limba spaniolă şi franceză, ca şi multe versuri şi proze scrise în română, au rămas risipite în revistele exilului. Între ele, ingenioasa <span class="CharOverride-1">Carte de bucate</span>, publicată iniţial în „Înşir’te mărgărite”, apoi în „Revista scriitorilor români” (1970), prezentând specialităţi precum „limbă à la Princesse”, „colţunaşi cu şteregoaie”, „curcanul cu surdină”, „costiţe sultanine”, „ţipar cu mătănii” ş.a., dar şi <span class="CharOverride-1">Amintiri din copilărie</span> („Înşir’te mărgărite”, 1952, „Ethos”, 1973), un fel de poem în proză în care autorul îşi reconstituie trecutul din crâmpeie pe care le ordonează după bunul plac („îmi amintesc ce vreau şi cum vreau”). Aici povestirea este înlocuită cu redescoperirea afectivă a locurilor şi lucrurilor îndepărtate, înşiruirea fiind rodul aceleiaşi fantezii asociative care sfidează convenţiile: „Lângă urs stătea, într-o parte, licuriciul, iar în partea cealaltă albina; lângă albină stătea, într-o parte, surceaua, iar în partea cealaltă Milcovul; lângă Milcov se afla, într-o parte, o grămadă de peniţe stricate, iar în partea cealaltă o zambilă; lângă zambilă stătea plătica, lângă plătică rindeaua, lângă rindea magnetul, iar lângă magnet o punguţă cu pastă de dinţi şi rodii. Apoi venea din nou ursul, şi astfel se închidea cercul, cu toate foloasele şi neajunsurile lui”. Horia Stamatu, care a descoperit în scrisul lui <span class="CharOverride-2">C.</span> pe moldoveanul „care calcă pe urmele lui Creangă”, a observat şi că autorul lui <span class="CharOverride-1">Apunake</span> „depăşeşte literatura absurdului […] nu printr-un realism demonstrativ, ci printr-o realitate profundă, afectivă, la care ne duce capacitatea lui de ordonare armonică a limbajului”.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Apunake şi alte fenomene</span>, Bucureşti, 1934; ed. 2, Bucureşti, 1946; <span class="CharOverride-1">Afară de Unu Singur</span>, Bucureşti, 1946; <span class="CharOverride-1">Vi-l prezint pe Ţeavă</span>, pref. Ştefan Baciu, Madrid, 1975;<span class="CharOverride-1"> Apunake şi alte fenomene</span>, îngr. şi pref. Mircea Popa, Oradea, 1996; ed. (<span class="CharOverride-1">Alb şi negru</span>), Bucureşti, 2003; ed. (<span class="CharOverride-1">Vi-l prezint pe Ţeavă şi alte texte</span>), Cluj-Napoca, 2010; <span class="CharOverride-1">Apunake şi alte fenomene. Afară-de-Unu-Singur</span>, pref. Florin Manolescu, Bucureşti, 2005. </p>
			<p class="Heuristica___m_RPR"><span class="CharOverride-2">Repere bibliografice: </span>Mihai Niculescu, [<span class="CharOverride-1">Grigore Cugler</span>], „Ethos” (Paris), 1973, 1, „Revista scriitorilor români” (München), 1973, 12, 1983, 20; Ionel Jianu, <span class="CharOverride-1">Râsul ascunde lacrima</span>, „Limite” (Paris), 1973, 12;<span class="CharOverride-1"> </span>Horia Stamatu, <span class="CharOverride-1">Grigore Cugler–Apunake</span>,<span class="CharOverride-1"> </span>„Apoziţia” (München), 1974, 2; Sanda Stolojan, <span class="CharOverride-1">În lumea lui Apunake</span>, „Mele”, 1974, 8; Constantin Ciopraga, <span class="CharOverride-1">Profil în perspectiva timpului</span>, RITL, 1983, 1; Monica Lovinescu, <span class="CharOverride-1">Întrevederi cu Mircea Eliade, Eugen Ionescu, Ştefan Lupaşcu şi Grigore Cugler</span>, Bucureşti, 1992, <span class="CharOverride-1">173–179</span>; Ştefan Baciu, <span class="CharOverride-1">Praful de pe tobă</span>, Bucureşti, 1995, <span class="CharOverride-1">376–392</span>; Z. Ornea, <span class="CharOverride-1">Din proza absurdă românească</span>,<span class="CharOverride-1"> </span>RL, 1997, 37; Mircea Anghelescu, [<span class="CharOverride-1">Grigore Cugler</span>], RL, 1998, 28, 2000, 35, ALA, 2003, 669; Geo Şerban, <span class="CharOverride-1">Un diplomat printre literaţi</span>, MS, 1998, 1–2; Aurelia Dumitraşcu, <span class="CharOverride-1">Un roman regăsit</span>, MS, 1998, 1–2; Barbu Brezianu, <span class="CharOverride-1">Prea uitatul nostru Apunake</span>,<span class="CharOverride-1"> </span>MS, 1998, 1–2; Dan Şafran, <span class="CharOverride-1">Grigore Cugler omagiat în Peru</span>, RL, 2003, 19; Morar, <span class="CharOverride-1">Avatarurile</span>, <span class="CharOverride-1">182–187</span>; Ion Simuţ, <span class="CharOverride-1">Al doilea Urmuz</span>, RL, 2004, 23; Marian Victor Buciu, <span class="CharOverride-1">Experimentalismul lui Grigore Cugler</span>, „Scrisul românesc”, 2008, 2; Ion Pop, <span class="CharOverride-1">Un urmuzian: Grigore Cugler</span>, TR, 2009, 161;<span class="CharOverride-1"> </span>Popa, <span class="CharOverride-1">Ist. lit.</span>, I, <span class="CharOverride-1">600–602</span>; Manolescu, <span class="CharOverride-1">Enciclopedia</span>, <span class="CharOverride-1">218–221</span>. &#9;<span class="Semnatura">M.P.-C.</span></p>
			<div class="_idGenObjectLayout-1">
				<div id="_idContainer048">
					<div id="_idContainer046" class="Basic-Text-Frame">
						<p class="Titlu-Nume-H">CUGLER-PONI, Matilda </p>
						<p class="Titlu-mic-DATE">(2.IV.1851, Iaşi – 9.X.1931, Iaşi), poetă, prozatoare, autoare de comedii. </p>
					</div>
					<div id="_idContainer047" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08_DGLR_C_734-855-web-resources/image/cugpm1.jpg" alt="" />
					</div>
				</div>
			</div>
			<p class="Heuristica-PRIMUL">S-a născut în familia arhitectului austriac Carol von Cugler, stabilit la Iaşi şi devenit cetăţean român, şi a Matildei (n. Hefner). Căsătorită cu filologul Vasile Burlă în 1872, s-a recăsătorit patru ani mai târziu cu chimistul Petru Poni. A debutat cu versuri în 1867 la „Convorbiri literare”, unde a publicat până în 1927, colaborând şi la alte reviste, precum „Familia”, „Columna lui Traian”, „Literatorul”, „Viaţa românească”.</p>
			<p class="Heuristica-BASE">În cea mai mare parte a versurilor scrise de <span class="CharOverride-2">C.-P.</span>, adunate în volumul <span class="CharOverride-1">Poezii</span> (1874), predomină lirismul. Frecvente sunt jalea, „dorul nemărginit”, generate de plecarea ori necredinţa iubitului; motivul iubitei părăsite revine deseori în aceste stihuri care îşi au izvorul cu deosebire în stările de tristeţe. Cuplul nefericit se întâlneşte şi în baladele de tip romantic. Autoarea preferă cadrul anotimpurilor reci şi mohorâte, dar simbolurile şterse, limbajul fără strălucire şi stângăciile prozodice scad mult din valoarea liricii ei. Altfel, <span class="CharOverride-2">C.-P.</span> versifică relativ uşor şi într-o limbă lipsită de stridenţe neologice. A scris şi scurte povestiri cu subiecte inspirate din lumea cartierelor mărginaşe, cu personaje caracteristice (vagabonzi, meseriaşi mărunţi, mici negustori). Sentimentalismul este însă covârşitor, ca şi tendinţa moralizatoare. Comedia <span class="CharOverride-1">Un tutor</span> (1881) este una dintre cele mai reuşite lucrări ale sale. Comicul de situaţie se desfăşoară în scene alerte, în care sunt introduse personaje având caractere atent lucrate şi nuanţate ca psihologie. Cuplurile clasice de îndrăgostiţi stăpân–stăpână şi servitor–servitoare schimbă replici care au naturaleţe şi aplomb.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Poezii</span>, Iaşi, 1874; ed. 2, Bucureşti, 1885; <span class="CharOverride-1">Un tutor</span>, Oradea, 1881; <span class="CharOverride-1">Fata stolerului</span>, Sibiu, 1884; <span class="CharOverride-1">Sfântul Nicolae</span>, Sibiu, 1885; <span class="CharOverride-1">Povestiri adevărate</span>, Bucureşti, f.a.; <span class="CharOverride-1">Poezii</span>, Bucureşti, 1927; <span class="CharOverride-1">Scrieri alese</span>, îngr. şi pref. Ion Nuţă, Iaşi, 1971.</p>
			<p class="Heuristica___m_RPR"><span class="CharOverride-2">Repere bibliografice: </span>Pop, <span class="CharOverride-1">Conspect</span>, II, <span class="CharOverride-1">119–122</span>; Maiorescu, <span class="CharOverride-1">Critice</span>, I, <span class="CharOverride-1">188–189</span>; Dafin, <span class="CharOverride-1">Figuri</span>,<span class="CharOverride-1"> </span>III, <span class="CharOverride-1">58–62</span>;<span class="CharOverride-1"> </span>Teodor A. Naum, <span class="CharOverride-1">Matilda Cugler-Poni</span>, DR, 1931–1933; Iorga, <span class="CharOverride-1">Oameni</span>,<span class="CharOverride-1"> </span>III, <span class="CharOverride-1">346–347</span>; Călinescu, <span class="CharOverride-1">Ist. lit. </span>(1941), <span class="CharOverride-1">367–368</span>,<span class="CharOverride-1"> Ist. lit. </span>(1982), <span class="CharOverride-1">422–423</span>; Leon, <span class="CharOverride-1">Umbre</span>,<span class="CharOverride-1"> </span>II, <span class="CharOverride-1">5–11</span>;<span class="CharOverride-1"> Ist. lit.</span>, III, <span class="CharOverride-1">48–49</span>; Horst Fassel, <span class="CharOverride-1">Zwischen zwei Sprachen</span>, „Volk und Kultur” (Bucureşti), 1974, 12; <span class="CharOverride-1">Dicţ. lit. 1900, 251</span>; <span class="CharOverride-1">Dicţ. scriit. rom.</span>, I, <span class="CharOverride-1">740–741</span>.&#9;<span class="Semnatura">D.M.</span></p>
			<p class="Heuristica-PRIMUL"><span class="titlu-12">CUGNO, Marco</span><span class="CharOverride-2"> </span>(25.IV.1939, Avigliana-Torino – 5.VI.2012, Torino, Italia), românist, traducător italian. Licenţiat în litere al Universităţii din Torino, <span class="CharOverride-2">C.</span> a fost între 1965 şi 1969 lector de limba italiană în cadrul Facultăţii de Limbi Clasice, Romanice și Orientale a Universității din Bucureşti. După întoarcerea în Italia, i se încredinţează predarea limbii şi literaturii române la Facultatea de Litere şi Filosofie a Universităţii torineze. În 1984 devine profesor asociat, iar din 1997 funcţionează la Facultatea de Limbi şi Literaturi Străine a aceleiaşi universităţi. Conduce, împreună cu Roberto Scagno, seria de studii şi texte româneşti „La colonna infinita” a Editurii dell’Orso din Alessandria. A colaborat la revistele „Il dramma”, „Sipario”, „L’Europa letteraria e artistica”, „Romania Orientale”, precum şi la „Secolul 20”, „Viaţa românească”, „Apostrof”, „Vatra” ş.a. A fondat Associazione Italiana di Romenistica. Este <span class="CharOverride-1">doctor honoris causa </span>al Universității din București (2005) și al Universității „Babeș–Bolyai” din Cluj-Napoca (2008). A fost distins cu Premiul Nonino (2002) și cu Premiul „Giuseppe Acerbi” (2005).</p>
			<p class="Heuristica-BASE"><span class="CharOverride-2">C.</span> debutează ca traducător de literatură română în 1972, cu transpunerea în italiană a optzeci de poezii de Marin Sorescu, autor al cărui admirator şi exeget va rămâne. O antologie din opera poetică a lui Tudor Arghezi, publicată tot în 1972, la prestigioasa editură Einaudi din Torino, pentru care va fi distins cu Premiul Città di Monselice, îl va impune ca redutabil cunoscător al tradiţiei poetice româneşti. Treptat, va fi interesat îndeosebi de manifestările avangardei româneşti, din scrierile căreia traduce, în 1975, pentru revista „L’Europa letteraria e artistica”, un prim grupaj de texte, prefaţat de Ov. S. Crohmălniceanu. Volumul <span class="CharOverride-1">Poesia romena d’avanguardia. Testi e manifesti da Urmuz a Ion Caraion </span>(1980), pe care îl publică în colaborare cu Marin Mincu, este o antologie bilingvă de texte şi manifeste poetice, deschizându-se cu un substanţial eseu, intitulat <span class="CharOverride-1">Per una storia dell’avanguardia letteraria romena. </span>Sunt formulate aici observaţii esenţiale, care dovedesc o excelentă cunoaştere a peisajului literaturii române, cum ar fi aceea că interesul pentru formele moderne, manifestat de poeţii europeni importanţi ai secolului, face ca ei să devină pentru avangarda românească mai degrabă modele decât obiect al polemicii. Este sugerată şi utilitatea preluării în descrierea acestui fenomen a unor formule curente în critica italiană, cum ar fi „experimentalism”. Poezia română contemporană, în special cea a tinerilor autori, beneficiază la <span class="CharOverride-2">C.</span> de o lectură competentă şi entuziastă, care îşi propune să integreze fenomenul în spaţiul cultural european. Elocventă este antologia <span class="CharOverride-1">Nuovi poeti romeni </span>(1986),<span class="CharOverride-1"> </span>îngrijită tot în colaborare cu Marin Mincu. Instrument de lucru pentru studiul limbii române la universitate şi hartă pentru explorarea unei zone culturale mai puţin cunoscute, antologia urmăreşte să ilustreze dinamica experienţei generaţiei care are în Nicolae Labiş o figură emblematică: tensiunea între istorie şi poezie, recuperarea lirismului dincolo de condiţionările ideologice, regăsirea tradiţiei. Intitulat <span class="CharOverride-1">La lotta contro l’inerzia</span>,<span class="CharOverride-1"> </span>eseul care prefaţează traducerile este o coerentă şi pătrunzătoare introducere în problemele literaturii române contemporane: e definit rolul folclorului în spaţiul cultural românesc, e amintit impactul politicii culturale a regimului comunist, sunt numite figurile dominante ale epocii (Nichita Stănescu şi Marin Sorescu), iar poezia lui Mircea Dinescu e prezentată ca încheiere a „mişcării” care debutase odată cu Labiş. O altă antologie, dedicată liricii româneşti din secolul al XX-lea, <span class="CharOverride-1">La poesia romena del Novecento (da Bacovia alla generazione ’80) </span>(1996), a fost distinsă cu Premiul Uniunii Scriitorilor, fiind considerată „cea mai importantă restituire a geniului liric românesc, învederată cândva de un autor italian” (Geo Vasile). Reconstituirea încărcăturii semantice şi metaforice şi a diversităţii registrelor poetice de la autor la autor, reconfigurarea prozodică a textelor originale, cu adevărat extraordinară, de pildă, în cazul lui Ion Barbu, fac din această carte, precedată de asemenea de o introducere, o lucrare de referinţă privind lirica românească, implicit pentru întreg spaţiul european. Constant, <span class="CharOverride-2">C.</span> s-a preocupat şi de poezia tradiţională românească, mai întâi într-un studiu scris împreună Marin Mincu, intitulat <span class="CharOverride-1">I canti narrativi romeni. Analisi semiologica </span>(1977), iar în 1981 a alcătuit, împreună cu Dumitru Loşonţi, antologia bilingvă<span class="CharOverride-1"> Folclore letterario romeno</span>, în care a cuprins texte dintre cele mai reprezentative ale tezaurului nostru popular (baladele <span class="CharOverride-1">Mioriţa </span>şi <span class="CharOverride-1">Meşterul Manole</span>, <span class="CharOverride-1">Soarele şi Luna</span>, cântece bătrâneşti, poezie de ritual şi ceremonial de o mare diversitate, şi anume colinde, pluguşor, oraţie de nuntă, cântece din ceremonialul de înmormântare, dar şi descântece sau poezii din obiceiurile agrare, precum şi o secţiune de doine şi strigături), dând şi în acest caz echivalări din cele mai adecvate.<span class="CharOverride-1"> </span>În două numere ale revistei „si scrive”, care apare la Cremona, s-au publicat, în 1996 şi în 1997, două masive grupaje de traduceri intitulate <span class="CharOverride-1">Letteratura moldava: ritratto di gruppo</span> – <span class="CharOverride-1">poeti della Bessarabia</span> şi <span class="CharOverride-1">La poesia negli anni di transizione: la Romania postcomunista. </span>În privinţa prozei, interesul traducătorului şi comentatorului a fost atras de scrierile lui Zaharia Stancu, Mircea Eliade şi Constantin Noica, dar şi de ale Anei Blandiana şi ale lui Paul Goma, precum şi de romanele semnate de Norman Manea, asupra căruia s-a oprit în mod deosebit. Opera sa de traducător se completează cu interesul acordat istoriei ideilor, prin tălmăcirea <span class="CharOverride-1">Spaţiului mioritic</span> al lui Lucian Blaga sau a tratatului de teorie literară de Adrian Marino. Comentator avizat al literaturii române, în <span class="CharOverride-1">Mihai Eminescu: nel laboratorio di „Luceafărul” </span>(2006) <span class="CharOverride-2">C. </span>realizează un studiu comparatist detaliat între textul basmului folcloric cules de Richard Kunisch și variantele poemului eminescian și, în egală măsură, un model de critică filologică și genetică, urmărind mai multe planuri: preluarea anumitor secvențe de către poet, evoluția tematică și motivică în manuscrise până la publicarea poemului, analiza metricii. Chiar studierea versificaţiei impune concluzia că „pe de o parte izvorul rimelor «inexacte» ale lui Eminescu este poezia populară și că, pe de altă parte, el a proiectat acest element arhaic și tradițional în modernitate, făcând, din acest punct, un element de inovare”. O lucrare de referință este şi capitolul <span class="CharOverride-1">La poesia: dal romanticismo al postmodernismo</span>, publicat în al doilea volum al antologiei de studii și eseuri <span class="CharOverride-1">Geografia e storia della civiltà romena nel contesto europeo </span>(2010, editată de Bruno Mazzoni și Angela Tarantino), o concentrată istorie a liricii românești. Câteva traduceri, printre care <span class="CharOverride-1">Baltagul </span>lui Mihail Sadoveanu, au rămas netipărite în volum. </p>
			<p class="Heuristica_CITAT">Iscusinţa de «a citi» climatul şi ideea poetică în original, talentul de a le descifra păstrând cifrul metaforic, semantic şi fonetic în dulcele idiom fac din Marco Cugno interpretul de excepţie al poeziei româneşti. <span class="CharOverride-3">[…]</span> Aspiraţia traducătorului de a da gir şi veşmânt european poeziei româneşti moderne se împlineşte atât prin selecţia textelor, cât şi prin transplantul estetic în limba italiană.</p>
			<p class="Heuristica_CITAT_semnat">GEO VASILE </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">I canti narrativi romeni. Analisi semiologica</span> (în colaborare cu Marin Mincu), Torino, 1977; <span class="CharOverride-1">Il momento Eminescu. Aspetti e problemi nella ricezione dell’ opera letteraria – Momentul Eminescu. Aspecte și probleme în receptarea operei literare</span> (în colaborare), ed. bilingvă, îngr. Luisa Valmarin şi Valeriu Râpeanu, Bucureşti, 1987; <span class="CharOverride-1">La Romania nella coscienza intellettuale italiana </span>(în colaborare)<span class="CharOverride-1">, </span>Milano, 1988;<span class="CharOverride-1"> Mihai Eminescu</span> (în colaborare), îngr. Doina Condrea Derer, Bucureşti–Milano, 1993; <span class="CharOverride-1">Studi romeni e romanzi</span> (în colaborare), Padova, 1995; <span class="CharOverride-1">Mihai Eminescu: nel laboratorio di „Luceafărul”</span>,<span class="CharOverride-1"> </span>Alessandria, 2006; <span class="CharOverride-1">La poesia: dal romanticismo al postmodernismo</span>, în <span class="CharOverride-1">Geografia e storia della civiltà romena nel contesto europeo</span>, II, coordonatori Bruno Mazzoni și Angela Tarantino, Pisa, 2010, <span class="CharOverride-1">149–183.</span> <span class="CharOverride-2">Traduceri: </span>Marin Sorescu, <span class="CharOverride-1">80 poezii – 80 poesie</span>, ed. bilingvă, Bucureşti, 1972, <span class="CharOverride-1">Giona</span>, introd. trad., Napoli, 1980, <span class="CharOverride-1">Poezii – Poesie – Poems</span>, ed. trilingvă, Torino–Bucureşti, 1995; Tudor Arghezi, <span class="CharOverride-1">Accordi di parole. Poesie (1927–1967)</span>,<span class="CharOverride-1"> </span>pref. trad., Torino, 1972; Zaharia Stancu, <span class="CharOverride-1">Quanto ti ho amato</span>,<span class="CharOverride-1"> </span>pref. trad., Milano, 1974; <span class="CharOverride-1">Poesia romena d’avanguardia. Testi e manifesti da Urmuz a Ion Caraion</span>, ed. bilingvă, introd. şi îngr. trad. şi Marin Mincu, Milano, 1980; <span class="CharOverride-1">Folclore letterario romeno</span>, ed. bilingvă, introd. şi îngr. trad. şi Dumitru Loșonți, Torino, 1981; <span class="CharOverride-1">Nuovi poeti romeni</span>, ed. bilingvă, îngr. şi introd. trad. şi Marin Mincu, Florenţa, 1986; Norman Manea, <span class="CharOverride-1">Ottobr</span>e,<span class="CharOverride-1"> ore otto</span>, Milano, 1990, <span class="CharOverride-1">Un paradiso forzato</span>, Milano, 1994 (în colaborare cu Luisa Valmarin), <span class="CharOverride-1">Clown (Il dittatore e l’artista)</span>, Milano, 1995, <span class="CharOverride-1">La busta nera, </span>Milano, 1999, <span class="CharOverride-1">Il ritorno dell’huligano. Una vita</span>, Milano, 2004, <span class="CharOverride-1">La quinta impossibilità, </span>Milano, 2006, <span class="CharOverride-1">Felicità obbligatoria</span>, Milano, 2008 (în colaborare cu Luisa Valmarin), <span class="CharOverride-1">Il rifugio magico</span>, Milano, 2011,<span class="CharOverride-1"> Al di là della montagna. Paul Celan e Benjamini Fondane; dialoghi postumi</span>,<span class="CharOverride-1"> </span>îngr. trad., Milano, 2012;<span class="CharOverride-1"> </span>Constantin Noica,<span class="CharOverride-1"> Sei malattie dello spirito contemporaneo</span>, introd. trad., Bologna, 1993, <span class="CharOverride-1">Pregate per il fratello Alessandro</span>, introd. trad., Bologna, 1994; Lucian Blaga, <span class="CharOverride-1">Trilogia della cultura. Lo spazio mioritico</span>, Alessandria, 1994 (în colaborare cu Riccardo Bussetto); Adrian Marino, <span class="CharOverride-1">Teoria della letteratura</span>, îngr. trad., Bologna, 1994; <span class="CharOverride-1">La poesia romena del Novecento (da Bacovia alla generazione ’80)</span>, introd. trad., Alessandria, 1996; Paul Goma, <span class="CharOverride-1">L’ arte della fuga. Una fanciulezza in Transilvania</span>, Roma, 2007; Ana Blandiana, <span class="CharOverride-1">Progetti per il passato e altri racconti</span>, Milano, 2008.</p>
			<p class="Heuristica___m_RPR"><span class="CharOverride-2">Repere bibliografice:</span> Rodica Locusteanu, <span class="CharOverride-1">Marin Sorescu în italiană</span>, SXX, 1973, 1; Adriana Bittel, <span class="CharOverride-1">Priorități, strategii </span>(interviu cu Marco Cugno), RL, 2000, 25; Vasile, <span class="CharOverride-1">Poezia</span>, <span class="CharOverride-1">5–8</span>; Teodora Stanciu, <span class="CharOverride-1">„Eu fac în general cursuri monografice” </span>(interviu cu Marco Cugno), LCF, 2007, 24; Dan Mănucă, <span class="CharOverride-1">Eminescu dinspre Italia</span>, CL, 2008,1; <span class="CharOverride-1">Dosar Marco Cugno</span>, APF, 2008, 4; Doina Condrea Derer, <span class="CharOverride-1">Povestiri de Ana Blandiana în limba italiană</span>, RL, 2009, 8; <span class="CharOverride-1">Marco Cugno. In memoriam</span>, OC, 2012, 371. &#9;<span class="Semnatura">C.Pp., G.Dn.</span></p>
			<p class="Heuristica_PRIMUL_Semnat"><span class="titlu-12">CUIB SPRE RĂSĂRIT</span>, revistă apărută la Bucureşti, bilunar, între decembrie 1918 şi 1 mai 1920. Redactor este, până la 15 august 1919, Theodor Rosen, menționat, de la 1 septembrie 1919, ca fondator. Din martie 1919 își adaugă subtitlul „Revista şcolarului evreu”. Pe copertă este imprimată steaua în şase colţuri, în care se află înscris cuvântul Zion, motto-ul fiind „Semănaţi iubire şi veţi culege binecuvântare”. Publică poezii Theodor Rosen, Isac Semo, M. Pines, Marcu Grümberg, Morris Rosenfeld, cele mai multe cu subiect religios. Aici se produce debutul lui Marcel Breslaşu, pe atunci Marcel A. Bresliska, cu poezia <span class="CharOverride-1">C-am fost pribegi</span> (1919). În continuare, debutantul traduce din Heine, dar semnează şi un număr impresionant de poezii proprii. Mai apar, tot în traducere, pagini din creaţia lui Shalom Alehem, dar și proze de David Rothblum, Sven Hedin, Abraham Reisen, H.D. Gosse, I.L. Peretz. &#9;<span class="Semnatura">M.Pp.</span></p>
			<p class="Heuristica-PRIMUL"><span class="titlu-12">CUJBĂ, Sergiu</span> (8.IV.1875, Chişinău – 8.III.1937, Chişinău), poet, prozator. Fiu al scriitorului Victor Crăsescu, <span class="CharOverride-2">C.</span> este absolvent al Liceului „Matei Basarab” şi al Facultăţii de Drept din Bucureşti (1900), teza de licenţă fiind <span class="CharOverride-1">Morala omului politic.</span> Atât prin acţiunile, cât şi prin scrierile sale, a dorit să contribuie la menţinerea sentimentului naţional al românilor aflaţi de o parte şi de alta a Prutului. A fost redactor literar al gazetei „Basarabia” (Chişinău, 1906–1907) şi a ţinut conferinţe cu teme sociale şi culturale. Din cauza activităţii sale de încurajare a manifestării sentimentelor patriotice româneşti, este expulzat în România de guvernul ţarist (1907). S-a întors la Chişinău în 1917, continuându-şi aici acţiunea culturală.</p>
			<p class="Heuristica-BASE"><span class="CharOverride-2">C.</span> a debutat în 1891 la revista „Amicul copiilor”, condusă de Z.C. Arbore şi Victor Crăsescu. A mai colaborat la „Epoca”, „Gazeta politică şi literară”, „Tribuna”, „Vatra”, „Viaţa Basarabiei” ş.a. Volumul <span class="CharOverride-1">Povestiri din copilărie </span>(1896), prefaţat de George Coşbuc, aduce în faţa cititorului un scriitor plin de umor şi de candoare, lumea copilăriei fiind evocată prin simboluri delicate. În cărţile de poezie <span class="CharOverride-2">C</span>. se dovedeşte doar un bun versificator al unor motive patriotice, preferând, aşa cum remarcă Mihai Cimpoi, „linia nu atât mesianic-elegiacă a lui Goga, cât cea retoric-săltăreaţă a lui Vasile Alecsandri, ceea ce explică preferinţa pentru ode, hore, imne, doine, cântece vechi”. Câteva improvizaţii teatrale din anii ’30 ai secolului trecut (<span class="CharOverride-1">Cinstiţi pionieri ai cooperaţiei</span>, <span class="CharOverride-1">Unindu-ne, învingem!</span>, <span class="CharOverride-1">Fiul cămătarului sau Micii cooperatori</span>, <span class="CharOverride-1">Între inimă şi pungă sau Cooperaţia e leacul </span>ş.a.) se înscriu în zona preocupărilor pentru educaţia economică în spirit cooperatist a celor de la ţară, ca şi „Curierul băncilor populare şi al cooperativelor săteşti”, periodic pe care îl condusese la Bucureşti.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Povestiri din copilărie</span>, pref. George Coşbuc, cu ilustraţii de N. Vermont, Bucureşti, 1896; <span class="CharOverride-1">Încoronarea</span>, Bucureşti, 1901; <span class="CharOverride-1">Florin</span>, Braşov, 1902; <span class="CharOverride-1">Viaţa şi luptele lui Ştefan cel Mare</span>, Bucureşti, 1904; <span class="CharOverride-1">Zece Mai</span>, Bucureşti, f.a.; <span class="CharOverride-1">Patrie şi libertate</span>, Bucureşti, 1916; <span class="CharOverride-1">Cântări basarabene</span>,<span class="CharOverride-1"> </span>Chişinău, 1919; <span class="CharOverride-1">Chemarea lui Ştefan cel Mare</span>, f.l., f.a.; <span class="CharOverride-1">Cinstiţi pionieri ai cooperaţiei</span>, Chişinău, 1928; <span class="CharOverride-1">Unindu-ne, învingem!</span>, Chişinău, 1928; <span class="CharOverride-1">Din minunile cooperaţiei</span>, Bucureşti, 1929; <span class="CharOverride-1">Fiul cămătarului sau Micii cooperatori</span>, Chişinău, 1930; <span class="CharOverride-1">Imnuri de înfrăţire</span>, Bucureşti, 1930; <span class="CharOverride-1">Între inimă şi pungă sau Cooperaţia e leacul</span>, Bucureşti, 1931. </p>
			<p class="Heuristica___m_RPR"><span class="CharOverride-2">Repere bibliografice:</span> C. Dem, <span class="CharOverride-1">„Patrie şi libertate”</span>, „Minerva”, 1916, 2636; Tudor Pamfile,<span class="CharOverride-1"> „Cântări basarabene”</span>, „Şcoala Basarabiei”, 1919, 1; Emanoil Bucuţa, <span class="CharOverride-1">„Cântări basarabene”</span>, „Ţara nouă”, 1920, 10; Barbu Lăzăreanu, [<span class="CharOverride-1">Sergiu Cujbă</span>], ADV, 1937, 16 295; Haneş, <span class="CharOverride-1">Scriitorii</span>, <span class="CharOverride-1">25–26</span>; Ilie Stanciu, <span class="CharOverride-1">Un pionier al revistelor pentru copii: „Amicul copiilor”</span>, LL, 1963; [<span class="CharOverride-1">Sergiu Cujbă</span>], în <span class="CharOverride-1">Scriitori de la „Viaţa Basarabiei”</span>, îngr. Alexandru Burlacu şi Alina Ciobanu, Chişinău, 1990, <span class="CharOverride-1">45–52</span>,<span class="CharOverride-1"> 128–141</span>; <span class="CharOverride-1">Dicţ. scriit. rom.</span>, I, <span class="CharOverride-1">741–742</span>; Cimpoi, <span class="CharOverride-1">Ist. lit. Basarabia</span>, <span class="CharOverride-1">121</span>; Burlacu, <span class="CharOverride-1">Lit. rom. Basarabia</span>, <span class="CharOverride-1">81–84</span>; Claudia Slutu-Grama, <span class="CharOverride-1">Un nume la templul adevărului: scriitorul Sergiu Victor Cujbă (1875–1937)</span>, Chişinău, 2006; <span class="CharOverride-1">Dicţ. Chişinău</span>, <span class="CharOverride-1">187–188. &#9;</span><span class="Semnatura">O.I.</span></p>
			<p class="Heuristica-PRIMUL"><span class="titlu-12">CULCER, Dan</span> (15.VI.1941, Sulina), critic literar, poet, traducător. Este fiul Ersiliei Culcer (n. Guțu), profesoară de limba română, și al lui Alexandru Victor Culcer (n. Lenghel), medic. Face școala elementară la Sighişoara şi Liceul „Emil Racoviţă” la Cluj, unde frecventează şi Facultatea de Filologie, secţia română, a Universităţii „Babeş–Bolyai”(1957–1963). A început, sub conducerea lui Liviu Rusu, o teză de doctorat despre funcțiile fantasticului în nuvela romantică germană și franceză. Este angajat ca preparator la Institutul de Teatru din Târgu Mureş, oraş în care ulterior va fi cercetător în cadrul Centrului de Cercetări al Academiei. În 1971 devine, alături de Romulus Guga, Mihai Sin ş.a., redactor-fondator al revistei „Vatra”. În 1987 emigrează în Franţa, urmându-şi soţia, prozatoarea Maria Mailat. Aici face studii postuniversitare la Institut Français de Presse, Université Paris 2 (1988–1989), absolvind cu lucrarea <span class="CharOverride-1">Comunicarea politică în mediile exilului românesc din Franța</span>; de asemenea, urmează, tot la Paris, stagii postuniversitare la Centre de Formation et Perfectionnement des Journalistes. Are ocupații diverse, dintre cele mai modeste, apoi se reciclează profesional în <span class="CharOverride-1">desktop publishing</span>, secretariat de redacție pe computer, grafică. Colaborează la Radio BBC, Radio Solidarność, Europa Liberă, Radio France International. Editează publicaţia electronică „Asymetria. Revistă de cultură, critică şi imaginaţie”. A debutat în 1961, la „Luceafărul”, cu articolul <span class="CharOverride-1">O revistă satirică de acum 100 de ani, „Tutti frutti”</span>. În limba maghiară a debutat cu poezii în periodicul „Ifjúmunkás” (1969). A mai colaborat la „Tribuna”, „Steaua”, „Echinox”, „Steaua roșie”, „Cadran mureșean”, „Korunk”, „Utunk”, „Alma Mater”, „AesKulap”, „Familia”, „Ramuri”, „Viața studențească”, „Convorbiri literare”, „România literară”, „Cronica”, „Ateneu”, „Igaz Szó”, „Opinia studențească”, „Astra”, „Cahiers roumains d’études littéraires”, „Revue roumaine”, „Contrapunct”, „Observator cultural”; de asemenea a semnat în publicații din Franța: „Limite”, „Bulletin de la Société Jules Verne”, „Hermès” (CNRS, Paris), „Iztok”, „Les Nouveaux Cahiers de l’Est”, „Lupta”, SUA: „Origini – Romanian Roots”, „Lumea liberă”, Germania: „Curentul”, unde reia în 1989 rubrica „Pietre de râu” din „Vatra”, Ungaria: „Tiszatáj” (Szeged), „Alföld”, „Nagyvilág”, „Napjaink”, „Foaia noastră”, „Élet és Irodalom”, „Kortárs”, „Tükör” (Budapesta), Polonia, Iugoslavia. I s-a acordat Premiul Uniunii Scriitorilor pentru traduceri (1975). A folosit și pseudonimele Ieronim Laur, Alexandru Lut, Victor Halici, C.L. Cerdanu, Antonie Șemineanu.</p>
			<p class="Heuristica-BASE"><span class="CharOverride-1">Un loc geometric</span> (1973), volumul cu care debutează <span class="CharOverride-2">C.</span>, are un evident caracter de manifest prin structura eterogenă care adună laolaltă proză, poeme, eseuri și critică literară – „texte”, după cum precizează subtitlul. Pledoaria pentru depășirea prejudecăților de gen este evidentă. Prozele țin de un minimalism analitic, cu numeroase indeterminări care duc uneori în fantastic. Eseurile poartă influența manierei de bricolaj speculativ a lui Jorge Luis Borges, amintit în mai multe rânduri. Poeziile ilustrează mai multe stiluri, de la ermetismul barbian din <span class="CharOverride-1">Utopie</span> („întru această fericire nesfârșită./ o rătăcirea mea minoritară,/ cresc zarzării și ghimpii și-i lăsară/ în limba mea amară și coclită”) și de la suprarealismul revizitat <span class="CharOverride-1">via</span> onirism („nordul țării unde în timpul nopții vampirii mușcă pielea vitelor lingându-le apoi sângele care curge din răni, turbarea trece de la vampir la vită care rătăcește clătinându-se urmărită de privirile unui grup de condori” – <span class="CharOverride-1">Vampiri și condori</span>) până la expresionism („orașul e departe în miezul pădurii/ căile de acces, câte au fost, roase de dinții murdari/ ai torentelor, trăim izolați în spelunci cu marinarii/ de pe fluviu, cu funcționarii morți de la cadastru/ și cu stăpânii ce-au uitat să stăpânească,/ mesele pline de cești murdare de ceai” – <span class="CharOverride-1">Orașul</span>) ș.a.m.d. Autorul a recidivat cu poezie în volumul bilingv <span class="CharOverride-1">Utopia. Texte pentru o stare – Utopia. Szövegek egy állapotról</span> (2010), reluându-și cu modificări câteva dintre vechile poeme. Este inclus și textul <span class="CharOverride-1">Eclipsă deasupra gunoaielor</span>, publicat în 1979 în revista din exil „Limite” sub pseudonimul Ieronim Laur, amplă demascare a atacurilor globale la adresa libertății, nu doar a comunismului „adus cu tancuri și gaze de eșapament”: „Bastoanele de cauciuc ale libertății cuvântului/ La Gdansk, la Moscova, la Pekin, la Sarajevo,/ Pe Dunăre sub dealurile Gelért, în metroul din New York,/ ca niște phalusuri în trupul fecioarelor, în gurile/ cuvioaselor maici apostolice obișnuite cu jeturi de/ spermă, în anusul drepților, în urechile deputaților/ neguțători de arme votând unanim dezarmarea/ și-n palmele umede ale martirilor”. Însă criticul literar, reprezentat în volumul de debut doar printr-un text despre G. Bacovia ca poet politic, avea să câștige monopolul asupra celorlalte forme de expresie. <span class="CharOverride-1">Citind sau trăind literatura</span> (1976) fixează coordonatele criticului. Cu o structură având centrul de greutate în logică și mai puțin în emoțional, <span class="CharOverride-2">C.</span> are platforma teoretică a unui sociolog al literaturii, care urmărește relativizarea autonomiei esteticului în favoarea unor relații ținând de contextul operelor, de circuitul social și ideologic al textelor sau de deformarea lor sub presiunea cititorilor sau a instituțiilor. Deși premisele de sociologie literară sunt de orientare inevitabil neomarxistă, <span class="CharOverride-2">C.</span> produce în forme tăioase critica dogmatismului din anii realismului socialist sau, episodic, a festivismului găunos cu care era contemporan. Își declară „neadeziunea la operele schematice, la cele care ne oferă o realitate cu proteze, la cele patriotarde, festiviste, la cele care sunt considerate necesare pentru cutare tematică, evitându-se recunoașterea nocivității unui fals artistic și în planul funcției sociale”. Într-o serie de reflecții despre o posibilă istorie literară a literaturii postbelice, solicită „o bibliografie completă a cărților și revistelor de la 1941 până acum”, o integrală a textelor teoretice din același interval, „studii sociologice și economice asupra activității tuturor instituțiilor legate în vreun fel de literatură”, interviuri „orientate spre definirea climatului literar al epocii”, „publicarea unor volume de memorialistică […] de genul <span class="CharOverride-1">Jurnalului unui cobai</span> de M.R. Paraschivescu”. Ambiționând să fie mai mult decât un cronicar, adică un cronicar cu sistem, nu se mulțumește să strângă în volum cronicile despre prozatori precum Alexandru Jar, Radu Cosașu, Ion Lăncrănjan, Al. Ivasiuc, Marin Preda ș.a., ci le prefațează cu câteva eseuri despre realism. Citite astăzi, acestea par pe alocuri că forțează uși deschise când nu lansează clișee convenționale împotriva „romanelor inutil sofisticate” sau când nu sugerează prozatorilor „să se documenteze trăind acolo unde se întâmplă lumea, în gări, pe șosele, în uzine, în sate pierdute […], dincolo de cărți și de informații după ureche”.<span class="CharOverride-1"> Serii şi grupuri. Citind și trăind literatura</span> (1981) reia într-o formă ușor modificată titlul culegerii anterioare. <span class="CharOverride-2">C.</span> pledează în continuare pentru o critică sociologică, observând polemic că în România, la șaizeci de ani de la moartea lui C. Dobrogeanu-Gherea, „nu s-a conturat încă o direcție sociologică nedogmatică, iar sociologia literaturii se află încă la nivel empiric”. Sunt citați ca modele Robert Escarpit, Jacques Dubois, Lucien Goldmann, Antonio Gramsci ș.a. <span class="CharOverride-2">C.</span> nu scrie despre poezie și preferă cărțile de critică problematice – de pildă despre actualitatea lovinescianismului – sau romanele politice, deși oferă și analize pătrunzătoare ale unor volume de Mircea Horia Simionescu, Ștefan Bănulescu sau Mircea Ciobanu. Mai merită reținute câteva considerații despre literatura science-fiction, pozitivată pentru capacitatea de a formula întrebări politice actualității. Criticul, care preia de la Pierre Versins eticheta <span class="CharOverride-1">cora</span> (de la conjectură rațională) ca substitut pentru aceea de SF, propune senin traducerea distopiilor scrise de Evgheni Zamiatin, George Orwell și Aldous Huxley, „chiar cu prețul unor ample prefețe critice”. Ulterior plecării din țară, <span class="CharOverride-2">C.</span> a intrat într-un con de umbră, deși numele său a continuat să fie citat episodic. În pozițiile publice afișate în presă sau în mediul electronic a evoluat treptat către poziții naționaliste. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Un loc geometric</span>, Bucureşti, 1973; <span class="CharOverride-1">Citind sau trăind literatura</span>, Cluj-Napoca, 1976; <span class="CharOverride-1">Serii şi grupuri. Citind și trăind literatura</span>, Bucureşti, 1981; <span class="CharOverride-1">Utopia. Texte pentru o stare – Utopia. Szövegek egy állapotról</span>, ed. bilingvă, tr. Cseke Gábor, Târgu Mureș – Elancourt, 2010. <span class="CharOverride-2">Traduceri</span>: Rodion Markovits, <span class="CharOverride-1">Garnizoana din Siberia</span>, pref. Al. Simion, Bucureşti, 1975; Domokos Sámuel, <span class="CharOverride-1">Octavian Goga. Anii studenţiei. Traducerile</span>, pref. I.D. Bălan, Bucureşti, 1978.</p>
			<p class="Heuristica___m_RPR"><span class="CharOverride-2">Repere bibliografice: </span>Ulici, <span class="CharOverride-1">Prima verba</span>, I, <span class="CharOverride-1">18–22</span>; Iorgulescu, <span class="CharOverride-1">Scriitori</span>, <span class="CharOverride-1">291–293</span>; Grigurcu, <span class="CharOverride-1">Critici</span>, <span class="CharOverride-1">400–403</span>; Grigurcu, <span class="CharOverride-1">Între critici</span>, <span class="CharOverride-1">275–280</span>; Ulici, <span class="CharOverride-1">Lit. rom.</span>,<span class="CharOverride-1"> </span>I, <span class="CharOverride-1">525–528</span>; <span class="CharOverride-1">Dicţ. scriit. rom.</span>, I, <span class="CharOverride-1">742–743</span>; Opriţă, <span class="CharOverride-1">Anticipaţia</span>, <span class="CharOverride-1">523–525</span>; Gheorghe Grigurcu, <span class="CharOverride-1">Întoarcerea unui poet</span>, RL, 2010, 41; Manolescu, <span class="CharOverride-1">Enciclopedia</span>, <span class="CharOverride-1">221–222</span>; Ştefan Borbély, <span class="CharOverride-1">Doi poeţi maramureşeni</span>, CNT, 2011, 5. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">CULEA, Apostol D. </span>(13.VIII.1882, Sudiţi, j. Ialomiţa – 1949), prozator, publicist. Fiu de ţărani, <span class="CharOverride-2">C</span>. face şcoala primară la el în sat. Din 1897 până în 1902 urmează cursurile Şcolii Normale „C. Negri” din Galaţi, unde după absolvire ocupă un post de institutor. De aici se transferă la Tulcea (1911–1912) şi apoi la Bucureşti. Punând mult suflet în munca lui, urcă în ierarhie, ajungând inspector cultural la Casa Şcoalelor, subdirector general, ulterior director în Ministerul Instrucţiunii Publice, director – având în grijă şcolile din mediul rural – la Fundaţiile Culturale Regale („Principele Carol” şi „Regele Mihai I”). A mai fost şef al serviciului extraşcolar şi de propagandă al Basarabiei (1918–1922). Din 1931 a intrat în Comitetul de programe al Societăţii Române de Radiodifuziune. Cu un prenume care conţine parcă o predestinare, <span class="CharOverride-2">C</span>. a avut o robustă vocaţie de animator. Zbătându-se pentru înfiinţarea de şcoli şi de cămine culturale la sate, el a pus şi tenacitate, şi entuziasm în aceste strădanii care aveau în vedere – cu formularea lui – „dezvoltarea satului cultural”. Sfaturi practice şi îndemnuri, istorioare cu miez, pledoarii cu o solidă armătură documentară <span class="CharOverride-2">C.</span> a publicat (semnând incidental şi cu pseudonimul Cronicarul Cremene) în foile la care a lucrat ca redactor: „Vremea nouă”, „Sfatul ţării”, „România nouă”, „Şcoala Basarabiei”,<span class="CharOverride-1"> </span>„Lamura”, unde a dirijat suplimentul „Lamura pedagogică”, „Albina”, „Şcoala ţăranului”, „Şcoala şi viaţa”. După debutul din „Cronica” (1906), a colaborat cu proză, însemnări culturale, sociale, politice şi mai ales vizând probleme ale învăţământului primar, cu note de drum şi amintiri în „Neamul românesc” şi „Neamul românesc literar”, „Drum drept”, „Ramuri”, „Învăţătorul român”, „Roma”, „Tribuna”, „România”, „Cuvântul”, „Universul”, „Gra&#173;iul românesc”, „Nădejdea”, „Curierul”, „Satul”, „Pământul”, „Credinţă şi muncă”, „Poşta ţăranului”, „România satelor”, „Viaţa Basarabiei”, „Revista Asociaţiei Învăţătorilor Mehedinţeni”, „Poporul român”, „Gazeta de Transilvania” şi în numeroase alte periodice. A tradus şi a prelucrat din Jean Aicard, Louis Albert, Roberto Bracco, Edmondo de Amicis, Gabriele D’Annunzio, Luigi Capuana, Chateaubriand, Jack London, Giovanni Papini, dar şi din alţi autori incluşi în cărţile destinate „orelor de şezătoare”. A scos, singur sau împreună cu alţi confraţi, o metodică, manuale şcolare, cărţi cu profil pedagogic, scrieri conţinând „cunoştinţe folositoare”, antologii. </p>
			<p class="Heuristica-BASE">Pentru uz didactic, <span class="CharOverride-2">C.</span> întocmeşte culegeri de „bucăţi de citire” – de parcurs, eventual, în „ora de şezătoare” –, preluate (şi uneori tălmăcite) din autori români şi străini; anumite texte sunt potrivite pe înţelesul celor mici, iar maniera narativă (şi aici, şi în unele lucrări de popularizare) are pe alocuri o turnură de basm, ca în <span class="CharOverride-1">40 poveşti cu animale şi păsări</span> (1920),<span class="CharOverride-1"> Daruri pentru copii</span> (1921),<span class="CharOverride-1"> Istoria românilor în ilustraţii </span>(1926)<span class="CharOverride-1">, Un marinar povesteşte. Isprăvi de pe ape</span> (1936) ş.a. Plecat, pentru un an, într-un voiaj prin Italia, <span class="CharOverride-2">C.</span> îşi comunică impresiile în <span class="CharOverride-1">Însemnări din cultura Italiei</span> (1914). Respirând cu nesaţ, dar şi cu luare-aminte „atmosfera artistică” din cetăţile Peninsulei, institutorul – pe urmele lui N. Iorga – stăruie asupra contrastelor, care i se par întristătoare, dintre trecutul de unice splendori şi un prezent diminuat, pe care îl întregeşte în închipuire. Uzitând schema consacrată de Daniel Defoe, însăilează un scurt roman, stângaci şi incolor, intitulat <span class="CharOverride-1">Aventurile lui Ion Runcan, ultimul naufragiat în insula lui Robinson</span> (1947). Peripeţiile protagonistului, pe care dorul de aventură îl mână în necunoscut, îi solicită, într-o împrejurare sau alta, curajul, iscusinţa, puterea de muncă, voinţa şi răbdarea. Romancierul de circumstanţă mizează pe o pedagogie a exemplului cu prestigiu livresc. O „eciclopedie a vieţii ţărăneşti” (Iordan Datcu), susţinută şi bibliografic, realizeză <span class="CharOverride-2">C.</span> în cele două volume ale lucrării <span class="CharOverride-1">Datini şi muncă</span>, apărută în 1934.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Însemnări din cultura Italiei</span>, Bucureşti, 1914; <span class="CharOverride-1">40 poveşti cu animale şi păsări</span>, Chişinău, 1920; <span class="CharOverride-1">Daruri pentru copii</span>, Bucureşti, 1921; <span class="CharOverride-1">Şezătorile copiilor</span>, I, Bucureşti, 1922; <span class="CharOverride-1">Literatura copiilor şi şezătorile cu copii</span>, Bucureşti, 1923; <span class="CharOverride-1">Suspinele stejarului</span>, Bucureşti, 1924; <span class="CharOverride-1">Şezătorile copiilor</span>, Bucureşti, 1924; <span class="CharOverride-1">Când Isus a fost pe pământ</span>, Bucureşti, [1924]; <span class="CharOverride-1">Din viaţa oamenilor întreprinzători</span>, Bucureşti, 1928; <span class="CharOverride-1">Poveştile primăverii</span> (în colaborare cu I. Nisipeanu), Bucureşti, 1933; <span class="CharOverride-1">Datini şi muncă</span>, I–II, Bucureşti, 1934; <span class="CharOverride-1">Şezători de seară</span>, Bucureşti, [1935]; <span class="CharOverride-1">Un marinar povesteşte. Isprăvi de pe ape</span>, Bucureşti, [1936]; <span class="CharOverride-1">Aventurile lui Ion Runcan, ultimul naufragiat în insula lui Robinson</span>, Bucureşti, [1947]. <span class="CharOverride-2">Antologii:</span> <span class="CharOverride-1">Antologia Dobrogei</span>, Bucureşti, 1928 (în colaborare cu Al. Lascarov-Moldovanu). <span class="CharOverride-2">Traduceri: </span>Anatole France, L.N. Tolstoi, [<span class="CharOverride-1">Proză</span>], în <span class="CharOverride-1">Pentru a iubi copilăria</span>, Bucureşti, 1923.</p>
			<p class="Heuristica___m_RPR"><span class="CharOverride-2">Repere bibliografice: </span>Nestor Urechia, <span class="CharOverride-1">Opera culturală a lui Apostol D. Culea</span>, PRL, 1928, 23; <span class="CharOverride-1">Apostol Culea. Omagiu</span>, Bucureşti, 1940; Al. Lascarov-Moldovanu, <span class="CharOverride-1">Amintiri cu învăţători</span>, Bucureşti, [1943], <span class="CharOverride-1">166–167</span>; Stanciu Stoian<span class="CharOverride-1">, Centenarul naşterii lui Apostol Culea</span>, „Revista de pedagogie”, 1981, 11; Florin Faifer, <span class="CharOverride-1">Animatorul</span>, CL, 1999, 4; Datcu, <span class="CharOverride-1">Dicţ. etnolog.</span>, <span class="CharOverride-1">292.</span> &#9;<span class="Semnatura">F.F.</span></p>
		</div>
		<div id="_idContainer050" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Creangă</span></p>
		</div>
		<div id="_idContainer051" class="Basic-Text-Frame">
			<p class="Basic-Paragraph"><span class="CharOverride-1">Creangă</span></p>
		</div>
		<div class="_idGenObjectLayout-1">
			<div id="_idContainer052" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/creanga._ion_bun.png" alt="" />
			</div>
		</div>
		<div class="_idGenObjectLayout-1">
			<div id="_idContainer053" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/creanga._ion_bun1.png" alt="" />
			</div>
		</div>
		<div id="_idContainer054" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Creangă</span></p>
		</div>
		<div id="_idContainer055" class="Basic-Text-Frame">
			<p class="Basic-Paragraph"><span class="CharOverride-1">Creangă</span></p>
		</div>
		<div class="_idGenObjectLayout-1">
			<div id="_idContainer056" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/creanga._ion_bun2.png" alt="" />
			</div>
		</div>
		<div class="_idGenObjectLayout-1">
			<div id="_idContainer057" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/creanga._ion_bun3.png" alt="" />
			</div>
		</div>
		<div id="_idContainer058" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Creangă</span></p>
		</div>
		<div id="_idContainer059" class="Basic-Text-Frame">
			<p class="Basic-Paragraph"><span class="CharOverride-1">Creangă</span></p>
		</div>
		<div class="_idGenObjectLayout-1">
			<div id="_idContainer060" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/creanga._ion_bun4.png" alt="" />
			</div>
		</div>
		<div id="_idContainer061" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Creangă</span></p>
		</div>
		<div class="_idGenObjectLayout-1">
			<div id="_idContainer062" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/02_creangassDprefata.jpg" alt="" />
			</div>
		</div>
		<div id="_idContainer063" class="Basic-Text-Frame">
			<p class="Basic-Paragraph"><span class="CharOverride-1">Creangă</span></p>
		</div>
		<div class="_idGenObjectLayout-1">
			<div id="_idContainer064" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/Creanga_Ion_foto_2.jpg" alt="" />
			</div>
		</div>
		<div id="_idContainer065" class="_idGenObjectStyleOverride-1">
			<p class="Legenda_BUN">Casa părintească din Humulești</p>
		</div>
		<div class="_idGenObjectLayout-1">
			<div id="_idContainer066" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/crei04.jpg" alt="" />
			</div>
		</div>
		<div id="_idContainer067" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Creangă</span></p>
		</div>
		<div id="_idContainer068" class="Basic-Text-Frame">
			<p class="Basic-Paragraph"><span class="CharOverride-1">Creangă</span></p>
		</div>
		<div class="_idGenObjectLayout-1">
			<div id="_idContainer069" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/05creangSa2.jpg" alt="" />
			</div>
		</div>
		<div id="_idContainer070" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Creangă</span></p>
		</div>
		<div id="_idContainer071" class="Basic-Text-Frame">
			<p class="Basic-Paragraph"><span class="CharOverride-1">Creangă</span></p>
		</div>
		<div id="_idContainer072" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Credinţa</span></p>
		</div>
		<div id="_idContainer073" class="Basic-Text-Frame">
			<p class="Basic-Paragraph"><span class="CharOverride-1">Credinţa</span></p>
		</div>
		<div id="_idContainer074" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cremene</span></p>
		</div>
		<div id="_idContainer075" class="Basic-Text-Frame">
			<p class="Basic-Paragraph"><span class="CharOverride-1">Cremene</span></p>
		</div>
		<div id="_idContainer076" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Creţan</span></p>
		</div>
		<div id="_idContainer077" class="Basic-Text-Frame">
			<p class="Basic-Paragraph"><span class="CharOverride-1">Creţeanu</span></p>
		</div>
		<div id="_idContainer078" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Creţia</span></p>
		</div>
		<div id="_idContainer079" class="Basic-Text-Frame">
			<p class="Basic-Paragraph"><span class="CharOverride-1">Creţia</span></p>
		</div>
		<div id="_idContainer080" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Creţia</span></p>
		</div>
		<div id="_idContainer081" class="Basic-Text-Frame">
			<p class="Basic-Paragraph"><span class="CharOverride-1">Creţu</span></p>
		</div>
		<div id="_idContainer082" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Creţu</span></p>
		</div>
		<div id="_idContainer083" class="Basic-Text-Frame">
			<p class="Basic-Paragraph"><span class="CharOverride-1">Creţu</span></p>
		</div>
		<div id="_idContainer084" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Creţu</span></p>
		</div>
		<div id="_idContainer085" class="Basic-Text-Frame">
			<p class="Basic-Paragraph"><span class="CharOverride-1">Creţu</span></p>
		</div>
		<div id="_idContainer086" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Creţu</span></p>
		</div>
		<div id="_idContainer087" class="Basic-Text-Frame">
			<p class="Basic-Paragraph"><span class="CharOverride-1">Creţu</span></p>
		</div>
		<div id="_idContainer088" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Crevedia</span></p>
		</div>
		<div id="_idContainer089" class="Basic-Text-Frame">
			<p class="Basic-Paragraph"><span class="CharOverride-1">Crevedia</span></p>
		</div>
		<div id="_idContainer090" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Crigan</span></p>
		</div>
		<div id="_idContainer091" class="Basic-Text-Frame">
			<p class="Basic-Paragraph"><span class="CharOverride-1">Crimca</span></p>
		</div>
		<div class="_idGenObjectLayout-1">
			<div id="_idContainer092" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/02_ev.crimcaS.f119r.jpg" alt="" />
			</div>
		</div>
		<div id="_idContainer093" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Crimca</span></p>
		</div>
		<div id="_idContainer094" class="Basic-Text-Frame">
			<p class="Basic-Paragraph"><span class="CharOverride-1">Crinul</span></p>
		</div>
		<div id="_idContainer095" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cristea</span></p>
		</div>
		<div id="_idContainer096" class="Basic-Text-Frame">
			<p class="Basic-Paragraph"><span class="CharOverride-1">Cristea</span></p>
		</div>
		<div id="_idContainer097" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cristea</span></p>
		</div>
		<div id="_idContainer098" class="Basic-Text-Frame">
			<p class="Basic-Paragraph"><span class="CharOverride-1">Cristea</span></p>
		</div>
		<div id="_idContainer099" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cristea</span></p>
		</div>
		<div id="_idContainer100" class="Basic-Text-Frame">
			<p class="Basic-Paragraph"><span class="CharOverride-1">Cristea</span></p>
		</div>
		<div id="_idContainer101" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cristea</span></p>
		</div>
		<div id="_idContainer102" class="Basic-Text-Frame">
			<p class="Basic-Paragraph"><span class="CharOverride-1">Cristea</span></p>
		</div>
		<div id="_idContainer103" class="Basic-Text-Frame">
			<p class="Legenda_BUN">Pop Simion, Ion Hobana, Valeriu Cristea, Marcel Mihalaș și Lucian Raicu</p>
		</div>
		<div class="_idGenObjectLayout-1">
			<div id="_idContainer104" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/02_Pop_Simion,_Ion_Hobana,_Valeriu_Cristea,_Marcel_Mihalas,_Lucian_Raicu.png" alt="" />
			</div>
		</div>
		<div id="_idContainer105" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cristea</span></p>
		</div>
		<div id="_idContainer106" class="Basic-Text-Frame">
			<p class="Basic-Paragraph"><span class="CharOverride-1">Cristea</span></p>
		</div>
		<div id="_idContainer107" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cristea</span></p>
		</div>
		<div id="_idContainer108" class="Basic-Text-Frame">
			<p class="Basic-Paragraph"><span class="CharOverride-1">Cristea-Enache</span></p>
		</div>
		<div id="_idContainer109" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cristescu</span></p>
		</div>
		<div id="_idContainer110" class="Basic-Text-Frame">
			<p class="Basic-Paragraph"><span class="CharOverride-1">Cristescu</span></p>
		</div>
		<div id="_idContainer111" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cristescu</span></p>
		</div>
		<div id="_idContainer112" class="Basic-Text-Frame">
			<p class="Basic-Paragraph"><span class="CharOverride-1">Cristescu</span></p>
		</div>
		<div id="_idContainer113" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cristescu-Golopenţia</span></p>
		</div>
		<div id="_idContainer114" class="Basic-Text-Frame">
			<p class="Basic-Paragraph"><span class="CharOverride-1">Cristian</span></p>
		</div>
		<div id="_idContainer115" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cristian</span></p>
		</div>
		<div id="_idContainer116" class="Basic-Text-Frame">
			<p class="Basic-Paragraph"><span class="CharOverride-1">Cristofor</span></p>
		</div>
		<div id="_idContainer117" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cristoiu</span></p>
		</div>
		<div id="_idContainer118" class="Basic-Text-Frame">
			<p class="Basic-Paragraph"><span class="CharOverride-1">Cristoiu</span></p>
		</div>
		<div id="_idContainer119" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Crişan</span></p>
		</div>
		<div id="_idContainer120" class="Basic-Text-Frame">
			<p class="Basic-Paragraph"><span class="CharOverride-1">Crişan</span></p>
		</div>
		<div id="_idContainer121" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Crişan</span></p>
		</div>
		<div id="_idContainer122" class="Basic-Text-Frame">
			<p class="Basic-Paragraph"><span class="CharOverride-1">Criterion</span></p>
		</div>
		<div id="_idContainer123" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Criterion</span></p>
		</div>
		<div id="_idContainer124" class="Basic-Text-Frame">
			<p class="Basic-Paragraph"><span class="CharOverride-1">Criterion</span></p>
		</div>
		<div id="_idContainer125" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Criterion</span></p>
		</div>
		<div id="_idContainer126" class="Basic-Text-Frame">
			<p class="Basic-Paragraph"><span class="CharOverride-1">Criterion</span></p>
		</div>
		<div id="_idContainer127" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Criterion</span></p>
		</div>
		<div class="_idGenObjectLayout-1">
			<div id="_idContainer128" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/CRITERIOSN.jpg" alt="" />
			</div>
		</div>
		<div id="_idContainer129" class="Basic-Text-Frame">
			<p class="Basic-Paragraph"><span class="CharOverride-1">Criterion</span></p>
		</div>
		<div id="_idContainer130" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Critică</span></p>
		</div>
		<div id="_idContainer131" class="Basic-Text-Frame">
			<p class="Basic-Paragraph"><span class="CharOverride-1">Critică</span></p>
		</div>
		<div class="_idGenObjectLayout-1">
			<div id="_idContainer132" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/Maiorescu,_Titu_I_99938.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer134" class="_idGenObjectStyleOverride-1">
				<div id="_idContainer133" class="_idGenObjectStyleOverride-1">
					<img class="_idGenObjectAttribute-1" src="08_DGLR_C_734-855-web-resources/image/gc-practica-bucureSsti.jpg" alt="" />
				</div>
			</div>
		</div>
		<div id="_idContainer135" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Critică</span></p>
		</div>
		<div class="_idGenObjectLayout-1">
			<div id="_idContainer136" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/Lovinescu,_I_16135.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer137" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/Ibraileanu_I_12980.png" alt="" />
			</div>
		</div>
		<div class="_idGenObjectLayout-1">
			<div id="_idContainer138" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/Simion_II_579586.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer139" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/Pompiliu_Constantinescu_I_164551.jpg" alt="" />
			</div>
		</div>
		<div id="_idContainer140" class="Basic-Text-Frame">
			<p class="Basic-Paragraph"><span class="CharOverride-1">Critică</span></p>
		</div>
		<div class="_idGenObjectLayout-1">
			<div id="_idContainer141" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/Cioculescu_II_185872.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer142" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/Dobrogeanu_Gherea_I_68514_1.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer143" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/Perpessicius_II_297928.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer144" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/Vianu_I_180420.png" alt="" />
			</div>
		</div>
		<div class="_idGenObjectLayout-1">
			<div id="_idContainer145" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/Ionescu,_Eugen_I_125777.png" alt="" />
			</div>
		</div>
		<div class="_idGenObjectLayout-1">
			<div id="_idContainer146" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/Streinu_I_165791.jpg" alt="" />
			</div>
		</div>
		<div id="_idContainer147" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Critică</span></p>
		</div>
		<div id="_idContainer148" class="Basic-Text-Frame">
			<p class="Basic-Paragraph"><span class="CharOverride-1">Critică</span></p>
		</div>
		<div id="_idContainer149" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Critică</span></p>
		</div>
		<div id="_idContainer150" class="Basic-Text-Frame">
			<p class="Basic-Paragraph"><span class="CharOverride-1">Critică</span></p>
		</div>
		<div class="_idGenObjectLayout-1">
			<div id="_idContainer151" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/Al._Piru_II_541213.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer152" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/Cristea_II_681891.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer153" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/Crohmaniceanu_I_686195.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer154" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/Zaciu_II_682711.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer155" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/Raicu_I_579546.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer156" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/Manolescu_I_659484.png" alt="" />
			</div>
		</div>
		<div id="_idContainer157" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Critică</span></p>
		</div>
		<div id="_idContainer158" class="Basic-Text-Frame">
			<p class="Basic-Paragraph"><span class="CharOverride-1">Crohmălniceanu</span></p>
		</div>
		<div id="_idContainer159" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Crohmălniceanu</span></p>
		</div>
		<div id="_idContainer160" class="Basic-Text-Frame">
			<p class="Basic-Paragraph"><span class="CharOverride-1">Crohmălniceanu</span></p>
		</div>
		<div class="_idGenObjectLayout-1">
			<div id="_idContainer161" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/02crohmalniceaSnu_piru.jpg" alt="" />
			</div>
		</div>
		<div id="_idContainer162" class="Basic-Text-Frame">
			<p class="Legenda_BUN">Ov.S. Crohmălniceanu și Al. Piru</p>
		</div>
		<div id="_idContainer163" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Crohmălniceanu</span></p>
		</div>
		<div id="_idContainer164" class="Basic-Text-Frame">
			<p class="Basic-Paragraph"><span class="CharOverride-1">Crohmălniceanu</span></p>
		</div>
		<div id="_idContainer165" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Croitoru</span></p>
		</div>
		<div id="_idContainer166" class="Basic-Text-Frame">
			<p class="Basic-Paragraph"><span class="CharOverride-1">Cronica</span></p>
		</div>
		<div class="_idGenObjectLayout-1">
			<div id="_idContainer167" class="_idGenObjectStyleOverride-1">
				<img class="_idGenObjectAttribute-1" src="08_DGLR_C_734-855-web-resources/image/CRONICA_1914_1S916.jpg" alt="" />
			</div>
		</div>
		<div id="_idContainer168" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cronica</span></p>
		</div>
		<div id="_idContainer169" class="Basic-Text-Frame">
			<p class="Basic-Paragraph"><span class="CharOverride-1">Cronica</span></p>
		</div>
		<div id="_idContainer170" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cronica</span></p>
		</div>
		<div id="_idContainer171" class="Basic-Text-Frame">
			<p class="Basic-Paragraph"><span class="CharOverride-1">Cronica</span></p>
		</div>
		<div id="_idContainer172" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cronica</span></p>
		</div>
		<div id="_idContainer173" class="Basic-Text-Frame">
			<p class="Basic-Paragraph"><span class="CharOverride-1">Cronica</span></p>
		</div>
		<div id="_idContainer174" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cronica</span></p>
		</div>
		<div id="_idContainer175" class="Basic-Text-Frame">
			<p class="Basic-Paragraph"><span class="CharOverride-1">Cronica</span></p>
		</div>
		<div id="_idContainer176" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cronica</span></p>
		</div>
		<div id="_idContainer177" class="Basic-Text-Frame">
			<p class="Basic-Paragraph"><span class="CharOverride-1">Cronica</span></p>
		</div>
		<div id="_idContainer178" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cronicar</span></p>
		</div>
		<div id="_idContainer179" class="Basic-Text-Frame">
			<p class="Basic-Paragraph"><span class="CharOverride-1">Cronicarul</span></p>
		</div>
		<div id="_idContainer180" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cruceanu</span></p>
		</div>
		<div id="_idContainer181" class="Basic-Text-Frame">
			<p class="Basic-Paragraph"><span class="CharOverride-1">Cruceanu</span></p>
		</div>
		<div id="_idContainer182" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cruceanu</span></p>
		</div>
		<div id="_idContainer183" class="Basic-Text-Frame">
			<p class="Basic-Paragraph"><span class="CharOverride-1">Cruciada</span></p>
		</div>
		<div id="_idContainer184" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Crudu</span></p>
		</div>
		<div id="_idContainer185" class="Basic-Text-Frame">
			<p class="Basic-Paragraph"><span class="CharOverride-1">Crudu</span></p>
		</div>
		<div id="_idContainer186" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Crușevan</span></p>
		</div>
		<div id="_idContainer187" class="Basic-Text-Frame">
			<p class="Basic-Paragraph"><span class="CharOverride-1">Csejka</span></p>
		</div>
		<div id="_idContainer188" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cubleşan</span></p>
		</div>
		<div id="_idContainer189" class="Basic-Text-Frame">
			<p class="Basic-Paragraph"><span class="CharOverride-1">Cubleşan</span></p>
		</div>
		<div id="_idContainer190" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cuceu</span></p>
		</div>
		<div id="_idContainer191" class="Basic-Text-Frame">
			<p class="Basic-Paragraph"><span class="CharOverride-1">Cuceu</span></p>
		</div>
		<div id="_idContainer192" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cuciuran</span></p>
		</div>
		<div id="_idContainer193" class="Basic-Text-Frame">
			<p class="Basic-Paragraph"><span class="CharOverride-1">Cuclin</span></p>
		</div>
		<div id="_idContainer194" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cugetarea</span></p>
		</div>
		<div id="_idContainer195" class="Basic-Text-Frame">
			<p class="Basic-Paragraph"><span class="CharOverride-1">Cuget</span></p>
		</div>
		<div id="_idContainer196" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cuget</span></p>
		</div>
		<div id="_idContainer197" class="Basic-Text-Frame">
			<p class="Basic-Paragraph"><span class="CharOverride-1">Cugetul</span></p>
		</div>
		<div id="_idContainer198" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cugetul</span></p>
		</div>
		<div id="_idContainer199" class="Basic-Text-Frame">
			<p class="Basic-Paragraph"><span class="CharOverride-1">Cugler</span></p>
		</div>
		<div id="_idContainer200" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cugler-Poni</span></p>
		</div>
		<div id="_idContainer201" class="Basic-Text-Frame">
			<p class="Basic-Paragraph"><span class="CharOverride-1">Cugno</span></p>
		</div>
		<div id="_idContainer202" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cugno</span></p>
		</div>
		<div id="_idContainer203" class="Basic-Text-Frame">
			<p class="Basic-Paragraph"><span class="CharOverride-1">Cuib</span></p>
		</div>
		<div id="_idContainer204" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Culcer</span></p>
		</div>
		<div id="_idContainer205" class="Basic-Text-Frame">
			<p class="Basic-Paragraph"><span class="CharOverride-1">Culea</span></p>
		</div>
		<div id="_idContainer206" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Culea</span></p>
		</div>
	</body>
</html>

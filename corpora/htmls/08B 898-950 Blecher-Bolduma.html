<!DOCTYPE html>
<html>
	<head>
		<meta charset="utf-8" />
		<title>08B_898-950_Blecher-Bolduma</title>
		<link href="08B_898-950_Blecher-Bolduma-web-resources/css/idGeneratedStyles.css" rel="stylesheet" type="text/css" />
	</head>
	<body id="x08B_898-950_Blecher-Bolduma" lang="ro-RO">
		<div id="_idContainer000" class="Basic-Text-Frame">
			<p class="Basic-Paragraph"><span class="CharOverride-1">Blecher</span></p>
		</div>
		<div id="_idContainer022" class="_idGenObjectStyleOverride-1">
			<div class="_idGenObjectLayout-1">
				<div id="_idContainer003">
					<div id="_idContainer001" class="Basic-Text-Frame">
						<p class="Titlu-Nume-H"><span class="titlu-12">BLECHER, M. [Max]</span> </p>
						<p class="Titlu-mic-DATE">(30.IX.1909, Botoşani – 30.V.1938, Roman), prozator. </p>
					</div>
					<div id="_idContainer002" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08B_898-950_Blecher-Bolduma-web-resources/image/01_Blecher_M.jpg" alt="" />
					</div>
				</div>
			</div>
			<p class="Heuristica-PRIMUL">Fiu al Bellei (n. Wittall) și al lui Lazăr Blecher, negustor, <span class="CharOverride-2">B.</span> a absolvit liceul la Roman, apoi a plecat în Franţa pentru a studia medicina. În toamna anului 1928 i se descoperă boala – morbul lui Pott (tuberculoză osoasă) – care avea să-i determine destinul. Este internat la Berck-sur-Mer (Franţa), unde e încorsetat în ghips. Boala progresează, tratamentele sunt ineficiente, ca şi peregrinarea prin alte sanatorii din Leysin (Elveţia), Techirghiol, Braşov, Bucureşti. Dar aceste prelungite spitalizări au dat un conţinut special vieţii sale, condiţionându-i şi alimentându-i scrierile. Re&#173;semnat, el se retrage spre sfârşitul anului 1934 la Roman, continuând să lucreze şi să se ţină la curent cu mişcarea culturală şi literară din ţară şi din străinătate, atât prin lecturi, cât şi prin intermediul corespondenţei (cu Ilarie Voronca, André Breton, André Gide, Martin Heidegger ş.a.) sau prin discuţii cu prietenii care îl vizitau. De altfel, câteva „descoperiri” şi contacte cu anumite opere şi persoane sunt alte importante repere ale devenirii sale. Între acestea se detaşează apropierea de filosofia lui Søren Kierkegaard şi de curentul produs mai târziu de acesta prin interpretările lui Husserl şi Heidegger. Pe plan literar <span class="CharOverride-2">B.</span> îşi găseşte propria definiţie în suprarealism. Un efect tonifiant şi catalizator a avut asupra lui prietenia cu Geo Bogza, Saşa Pană şi Mihail Sebastian, care l-au ajutat să se clarifice ca scriitor, l-au încurajat şi şi-au asumat editarea manuscriselor sale. Debutul lui <span class="CharOverride-2">B.</span> s-a produs în 1930, când Tudor Arghezi, apreciind tenta urmuziană a unor mici proze – <span class="CharOverride-3">Herrant</span> şi <span class="CharOverride-3">Don Jazz </span>–<span class="CharOverride-3">, </span>le publică în „Bilete de papagal”. Cu alte texte literare (schiţe, prozopoeme, versuri, traduceri, reportaje) sau cu eseuri, recenzii şi note, el continuă să colaboreze la „Le Surréalisme au service de la révolution” (Paris), „Adevărul literar şi artistic”, „Adam”, „Viaţa românească”, „Vremea”, „Feuillets inutiles” (Paris), „Lumea românească”, semnând şi In-Interim, M., M.B., M. sau Mihail Bera, X.Y. Îi apar, postum, traduceri în franceză din autori români sau fragmente din scrierile proprii în „Bulletin des tours d’ivoire” (Ixelles, Belgia), „Orizont”, „Revista literară”, „Ateneu”, „Viaţa românească”, „Almanahul literar”, „Réalités secrètes” (Paris), „Manuscriptum”, „Dialogue” (Montpellier). Publicistica lui, deşi restrânsă, oferă indicii suficiente despre întinderea şi profunzimea preocupărilor. Acuta nevoie de a şti, de a înţelege cât mai exact lumea este una dintre constantele spiritului său, vizibilă şi în articole. Câteva eseuri pe teme filosofice relevă un cititor original, pasionat şi activ, un spirit analitic pătrunzător. Unele confesiuni şi precizări cuprinse în corespondenţă vin să sugereze elemente ale unei posibile estetici suprarealiste. „Irealitatea şi ilogismul vieţii” nu sunt pentru el speculaţii intelectuale, ci „evenimente fantastice” trăite. Aspiraţia lui ar fi să transpună în literatură înalta tensiune („demenţa aceea rece”) din pictura lui Salvador Dalí. Tălmăcirile de versuri din Guillaume Apollinaire, Pierre Unik, Langston Hugues, Shane Leslie, Richard Aldington, publicate în „Frize”, conturează mai concret aria interesului său, confirmându-i şi posibilităţile expresive. </p>
			<p class="Heuristica-BASE">O sensibilitate şi o viziune particulare, o deosebită acuitate a percepţiei relevă poeziile din cartea de debut, <span class="CharOverride-3">Corp transparent</span> (1934), precum şi versurile şi prozopoemele postume, toate adunate în <span class="CharOverride-3">Vizuina luminată</span> (1971). <span class="CharOverride-2">B.</span> consideră cuvintele realităţi concrete şi invită nu la o lectură, ci la o vizionare din interior a poemelor. Privirea lucidă descompune imaginile lumii; figuri şi obiecte, lumini şi culori, senzaţii şi stări sunt reordonate liber, după logica visului sau a delirului şi sub influenţa uneori manieristă a practicilor suprarealiste. Diversitatea haotică, hazardul combinaţiilor constituie încă de acum o dimensiune a „irealităţii”. Viaţa apare ca un „umblet” printre şiruri de lucruri, sub cerul nedefinit, insensibil, o rătăcire prin lumea sinelui. Poetul propune un corectiv acestei veşnice evanescenţe a existenţei, imaginând „materializări” ale timpului, ale febrei, visului, amintirilor în obiecte care să eternizeze clipa. Poate cea mai plastică imagine a stării onirice ca soluţionare a impactului dintre conştiinţă şi vieţuire este aceea din <span class="CharOverride-3">Plimbare marină</span>, care parcă vine în continuarea diluviului bacovian: plânsul materiei s-a sfârşit, eul e sub ape, iar această contopire cu esenţa materiei îl alină şi îl salvează de măcinarea în gol a cotidianului. De asemenea, geneza, motivaţia prozei lui <span class="CharOverride-2">B.</span> sunt intim legate de condiţia sa biografică. Boala şi claustrarea au dus atât la o acutizare a percepţiei, cât şi la o detaşare faţă de existenţă. Schimbarea perspectivei, a conţinutului vieţii, limitarea la funcţiile spirituale provoacă o deplasare fundamentală. Toată experienţa anterioară se reorganizează, capătă alt înţeles, iar prezentul şi viitorul nu-i oferă decât şansa scrisului. Trăirea a devenit operă, iar persoana a devenit personaj. Compus între 1934 şi 1935 „cu o înfrigurare ascuţită la extrem”, <span class="CharOverride-3">Întâmplări în irealitatea imediată</span> (1936) este un eseu asupra eului, având ca punct de plecare o „nedumerire” esenţială faţă de propria identitate şi, în consecinţă, faţă de realitatea exterioară. Căutând răspuns la întrebarea „Cine anume sunt?”, naratorul derulează secvenţe din copilărie, le descrie şi le interpretează. Un prolog şi un epilog, aparţinând prezentului povestirii, încadrează aceste amintiri. Faptele se adaugă firesc, într-o succesiune legată de creştere şi cunoaştere, dar, în loc să aducă răspunsuri şi limpeziri, ele sporesc nedumerirea, solitudinea, angoasa, drama inutilităţii proprii şi a lumii. Senzaţia sciziunii interioare, sentimentul alienării şi alterităţii, care alternează şi se contrazic cu certitudinea unei identităţi prea concrete şi limitate, imprecizia receptării, a reprezentării generează conceptul complex şi ambiguu al „irealităţii imediate”. Instalat în prezentul fugos şi inconsistent, naratorul supune analizei fluxul de date, amintiri, imagini, stări subconştiente. Operaţia are ca efect impresia de irealitate a eului, văzut ca o mixtură hibridă, incoerentă, incertă, o sumă haotică de percepţii, gânduri, afecte, viziuni, rememorări. Ireală îi apare şi lumea exterioară, cunoaşterea oferind doar adevăruri aparente, subiective. Manifestările vieţii sociale amplifică până la halucinaţie senzaţia de artificial, de spectacol bizar, dominat de habitudini şi convenţii stupide, eşuat în absurd. De aici, conştiinţa dramatică a incongruenţei dintre eu şi lume, sentimentul absolutei izolări. Proiectat pe fundalul irealităţii generale, insul îşi trăieşte viaţa ca pe un coşmar. Substratul generator al introspecţiei şi al textului este suferinţa ca stare existenţială, agonia, al căror traseu naratorul tinde să-l reconstituie (cum o mărturiseşte şi în motto: „I pant, I sink, I tremble, I expire” – Shelley). Criza identităţii eului, incoerenţa acestuia îşi au, în principal, originea în dualitatea contradictorie materie–conştiinţă, laitmotiv al cărţii. Condiţia materială a existenţei e resimţită ca un „prizonierat”, ca o „eroare” sau o „mască” străină, care obligă eul spiritual la o viaţă improprie. Suferinţa de a fi vine şi din imposibilitatea de a percepe mediul, non-eul ca pe un tot unitar, cert, semnificativ. În ameţitoarea diversitate a lumii, eterogenă, de o materialitate grea, imuabilă, invadatoare, dar şi cu o neliniştitoare viaţă secretă („spaţiile blestemate”, „viclenia obiectelor”), relevată prin emanaţii receptate în cursul unor scurte anastomoze ale fiinţei cu lucrurile, eul e disperat de lipsa reperelor stabile, a rostului. Pe cât de densă, imobilă e materia, pe atât de abstract şi nedefinit este fluxul conştiinţei, a cărui instabilitate dislocă eul din realitate şi îi provoacă vertijuri. Terorizat, exclus sau atras cu perfidie de materie, descumpănit de conţinutul propriului psihic, personajul se simte şi mai străin în lumea oamenilor, ale căror manifestări i se par ilare, artificiale. Mult mai adevărate, mai coerente par spectacolele propriu-zise – filmul, teatrul, panopticumul. Varie&#173;tatea, schimbarea, repetarea, dispersarea, inutilitatea constituie cadrele ireale ale „bizarei aventuri de a fi om”, o rătăcire interogativă până la demenţă, într-o perfectă solitudine şi imposibilitate a comunicării. Totul se reduce la vedere („sunt numai vedere”, spunea şi Bacovia), la privirea penetrantă, corozivă. A nu accepta ordinea „evidentă” a lumii, a-ţi pune o singură întrebare fundamentală asupra vieţii înseamnă a te îmbolnăvi iremediabil – susţine undeva un personaj. Şi acesta este sensul bolii în proza lui <span class="CharOverride-2">B.</span> Pentru a reconstitui traseul căutării de sine şi ipostazele suferinţei, autorul recurge la naraţiunea autobiografică, edificând un suport epic de sine stătător, care poate fi considerat şi ca o proză obişnuită, având ca temă copilăria în ambianţa târgului moldovenesc. Dar luciditatea încordată până la delir este ceea ce face esenţa specifică, unică şi modernă a prozei lui <span class="CharOverride-2">B.</span> Într-o naraţiune aparent obişnuită, într-un stil simplu dar iradiant este încorporat un substrat ideatic dens, de inepuizabile sugestii. Este şi efectul unei duble priviri, de la distanţă şi dinăuntru. Capacitatea de a capta radiaţii secrete, de a sesiza nestarea permanentă a materiei contribuie la subminarea ideii comune de real, transportând totul pe un teren nesigur, de halucinaţie în plină trezie şi lumină. <span class="CharOverride-3">Întâmplări…</span>, depăşind stadiul de refuz al formelor consacrate, specific avangardei, izbuteşte să fie, în cadrul aceleiaşi orientări, o operă care păstrează întreaga voinţă de construcţie, de comunicare clară. <span class="CharOverride-3">Inimi cicatrizate</span> (1936) are aspectul unei proze obiective, urmărind evoluţia unui bolnav şi atitudinea sa faţă de noua ipostază, din momentul diagnosticării maladiei până la instalarea totală în condiţia de pacient al unui sanatoriu. Sunt descrise mutaţiile aduse de boală în conştiinţa pacientului, manifestările concrete ale suferinţei, atmosfera generală a locului, precum şi interioarele de spital, orăşelul, plaja, oceanul. Personajul principal este identic cu naratorul din <span class="CharOverride-3">Întâmplări…</span>, cu aceleaşi senzaţii, percepţii şi stări, cu aceeaşi nedumerire existenţială şi idee a inutilităţii generale. Însă în <span class="CharOverride-3">Inimi cicatrizate</span> efortul de autoidentificare a eului cu sine este înlocuit de reconstituirea experienţei de bolnav, în care răul biologic pare să-l estompeze pe cel metafizic, dar amplifică dramatismul prin dislocarea din normal, prin durerea concretă, prin sentimentul de iminenţă a morţii. Fugoasa şi inefabila irealitate a devenit o realitate tragică, definitivă. Intensitatea stărilor de criză şi de interogare permanentă este mult diminuată acum de predispoziţia de a accepta viaţa ca vieţuire pură, neîntunecată de dorinţe şi sen&#173;timente, de umbrele fluxului interior, fără nici o tulburare, „iluminat şi limpede ca o apă”. Dar această aspiraţie este doar efemer împlinită, aşa încât cea mai mare suferinţă este tot criza conştiinţei lipsite de repere, bântuită de întrebări, de gânduri şi imagini disparate, funcţionând în gol, până la pierderea identităţii, a oricărui sens. În <span class="CharOverride-3">Vizuina luminată</span> (proză publicată postum, într-un volum din 1971) se revine la relatarea directă, dar pe un ton sensibil schimbat, mai patetic şi cu o anume grabă în scriitură. Subintitulată „jurnal de sanatoriu”, naraţiunea este o continuare a firului epic din <span class="CharOverride-3">Inimi cicatrizate</span>, sub forma rememorării unor evenimente trăite sau visate. Spaţiu interior, „vizuina luminată” semnifică ultima realitate a fiinţei. Aici se produce sinteza dintre real şi imaginar. Tensiunile declanşate de incongruenţele eu – lume se atenuează, fiind înlocuite cu o stare de halucinaţie lucidă. Dezlegat de obişnuinţe, privitorul are revelaţia inconsistenţei timpului şi atotputerniciei morţii, a haosului existenţial şi trăieşte cu acuitate sentimentul desubstanţializării vieţii, al excluderii, al goanei spre nefiinţă, urmărind imaginile tulburătoare din filmul derulat pe ecranul interior. Întâmplările reale deconcertează prin caracterul lor ilogic, halucinant, făcând ca visele să apară mai fireşti, aproape raţionale. În proza lui <span class="CharOverride-2">B.</span> fluenţa naraţiunii, plasticitatea descrierilor, lirismul profund se completează în a reconstitui evenimente, în a concretiza senzaţii şi stări, în a crea cadre şi a preciza particularităţi ale desfăşurărilor psihice. Toate atestă o sensibilitate artistică neobişnuită, manifestată atât în fineţea observaţiei, cât şi în calitatea expresiei. Dar fixarea unei perspective filosofice aduce o dimensiune abisală, transferând faptele pe terenul unei metafizici a cunoaşterii, realizată cu mijloacele artei, ca discurs eidetic. Privirea ce transcende limitele fizice, proiecţia în irealitate sunt moduri de transfigurare poetică a existentului. La fel, ieşirea din sine şi din normal, boala fac posibilă o percepere mai vie, mai profundă a realului, determinând o viziune insolită, şi nu o stare morbidă. Bolnavul este deplin controlat de autor, care a ştiut să depăşească şi să sublimeze o experienţă devastatoare, făcând să transpară esenţa miraculoasă şi tragică a omului. Personajul rămâne suspendat în nedumerirea sa dramatică sau doborât de certitudini sumbre, dar opera atenuează sentimentul efemerităţii şi al inutilităţii. Creatorul, conştiinţa supraindividuală, nesupusă trecerii şi crizelor, domină existenţa particulară minată de „boală”, echilibrând viaţa, dându-i unitate şi sens. Critica vremii a fost surprinsă de apariţia prozei lui <span class="CharOverride-2">B.</span>, dar aproape unanimă s-a arătat în a-i sublinia originalitatea şi valoarea. Luată în ansamblu, opera sa este singulară în peisajul literar al epocii. Scriitorul aparţine avangardei româneşti, ca discipol entuziast al suprarealismului, a cărui estetică o recunoaşte a-i fi structural proprie. Prin această afiliere el păşeşte în teritoriul literaturii europene, unde îşi găseşte locul atât prin asocierile care pot fi făcute, cât şi prin valoarea intrinsecă a operei. Dincolo de asemănările care fac posibilă alăturarea lui de Franz Kafka sau, din alte motive, de Robert Walser şi Bruno Schulz, mai importante sunt acele trăsături care îl înscriu, cronologic, între primii scriitori europeni de factură existenţialistă. Idei, atitudini şi trăiri care au căpătat putere de circulaţie mai ales datorită literaturii lui Jean-Paul Sartre se găsesc, anterior, şi la <span class="CharOverride-2">B.</span> Teroarea sau greaţa de a exista, bizareria sau absurdul vieţii, dislocarea din orice ordine necesară, inutilitatea, izolarea totală, nedumerirea în perceperea realului, toate proiectează fiinţa în neant. Un anume mod de abordare şi tratare a realităţii, o anume atitudine narativă, viziunea fenomenologică, aspectul general al scriiturii anticipează cu mai mulţi ani apariţia Noului Roman francez, din a cărui perspectivă proza scriitorului român capătă noi valenţe. Publicarea unor traduceri în Franţa a generat contribuţii exegetice extrem de substanţiale, care au confirmat statura modernă, europeană a scrierilor lui <span class="CharOverride-2">B.</span>, iar <span class="CharOverride-3">Inimi cicatrizate</span> a fost transpusă imediat după apariţie în idiş şi a cunoscut câteva ediţii în Israel, precum şi versiuni în alte câteva limbi.</p>
			<p class="Heuristica_CITAT">Faptele se aureolează de nu ştiu ce nimb fantastic, de un anumit grad de magie, fără însă a-şi pierde consistenţa lor concretă. <span class="CharOverride-4">[...] </span>Şi marea valoare a cărţii tocmai aici stă: că se prezintă ca o sinteză închegată, organică, unitară a unor probleme metafizice şi psihologice într-o formă estetică originală. <span class="CharOverride-4">Întâmplări în irealitatea imediată</span> e o carte mare.</p>
			<p class="Heuristica_CITAT_semnat">OCTAV ŞULUŢIU</p>
			<p class="Heuristica_CITAT">Unul din scriitorii care au izbutit să înfrângă clişeele vremii şi să facă din boala lor o experienţă cu adevărat tulburătoare a fost M. Blecher. Reticent și aproape pedant în observațiile sale, minuțios și aspru în analiză, conștient că toate tribulațiile trăite nu sunt decât un purgatoriu pe care e silit să-l traverseze, Blecher și-a privit boala cu sentimentul unei fatalități decente, cu conștiința incurabilității ei <span class="CharOverride-4">[…]</span>. Mărturisirea e o formă de exploatare a adâncimilor fiinţei, un mod de a fi onest cu propria biografie. Scrisul prelungeşte fidel, în pagină, tremurul muşchilor, halucinaţia, delirul senzorial. E o proiectare febrilă a interiorităţii în ţesătura plăpândă a frazelor, o epuizare a fiinţei, o vlăguire a ei.</p>
			<p class="Heuristica_CITAT_semnat">RADU G. ŢEPOSU</p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Corp transparent</span>, Bucureşti, 1934; <span class="CharOverride-3">Întâmplări în irealitatea imediată</span>, Bucureşti, 1936; <span class="CharOverride-3">Inimi cicatrizate</span>, Bucureşti, 1936; <span class="CharOverride-3">Întâmplări în irealitatea imediată. Inimi cicatrizate</span>, îngr. şi pref. Dinu Pillat, Bucureşti, 1970; <span class="CharOverride-3">Vizuina luminată</span>, îngr. şi introd. Saşa Pană, Bucureşti, 1971; <span class="CharOverride-3">Întâmplări în irealitatea imediată. Inimi cicatrizate. Vizuina luminată. Corp transparent. Corespondenţă</span>, îngr. Constantin M. Popa şi Nicolae Ţone, pref. Radu G. Ţeposu, Bucureşti–Craiova, 1999.</p>
			<p class="Heuristica___m_RPR"><span class="CharOverride-2">Repere bibliografice:</span> Sebastian, <span class="CharOverride-3">Jurnal</span>,<span class="CharOverride-3"> 250–264</span>; Constantinescu, <span class="CharOverride-3">Scrieri</span>, I, <span class="CharOverride-3">314–320</span>; Şuluţiu, <span class="CharOverride-3">Scriitori</span>,<span class="CharOverride-3"> 198–207</span>; Ionescu, <span class="CharOverride-3">Război</span>, I, <span class="CharOverride-3">99–100</span>,<span class="CharOverride-3"> 276–279</span>,<span class="CharOverride-3"> 302–304</span>; Biberi, <span class="CharOverride-3">Études</span>,<span class="CharOverride-3"> 177–181</span>; Sebastian, <span class="CharOverride-3">Eseuri</span>,<span class="CharOverride-3"> 426–437</span>; Călinescu, <span class="CharOverride-3">Ist. lit. </span>(1941), <span class="CharOverride-3">880</span>,<span class="CharOverride-3"> Ist. lit. </span>(1982), <span class="CharOverride-3">966</span>;<span class="CharOverride-3"> </span>Negoiţescu, <span class="CharOverride-3">Engrame</span>,<span class="CharOverride-3"> 119–139</span>; Pillat, <span class="CharOverride-3">Mozaic</span>,<span class="CharOverride-3"> 105–124</span>; Horodincă, <span class="CharOverride-3">Structuri</span>,<span class="CharOverride-3"> 41–80</span>; Protopopescu, <span class="CharOverride-3">Volumul</span>,<span class="CharOverride-3"> 58–80</span>; Crohmălniceanu, <span class="CharOverride-3">Literatura</span>, I (1972), <span class="CharOverride-3">506–510</span>; Adrian Marino, <span class="CharOverride-3">„Aventures dans l’irréalité immédiate”</span>, CREL, 1974, 1; Balotă, <span class="CharOverride-3">Ion</span>,<span class="CharOverride-3"> 153–181</span>;<span class="CharOverride-3"> </span>Protopopescu, <span class="CharOverride-3">Romanul</span>,<span class="CharOverride-3"> 227–242</span>;<span class="CharOverride-3"> </span>Manolescu, <span class="CharOverride-3">Arca</span>, III, <span class="CharOverride-3">55–75</span>;<span class="CharOverride-3"> </span>Ţeposu, <span class="CharOverride-3">Viaţa</span>,<span class="CharOverride-3"> 98–107</span>; Indrieş, <span class="CharOverride-3">Polifonia</span>,<span class="CharOverride-3"> 200–220</span>;<span class="CharOverride-3"> </span>Mirodan, <span class="CharOverride-3">Dicţionar</span>, I, <span class="CharOverride-3">180–193</span>;<span class="CharOverride-3"> </span>Zamfir, <span class="CharOverride-3">Cealaltă faţă</span>,<span class="CharOverride-3"> 139–175</span>;<span class="CharOverride-3"> </span>Pop, <span class="CharOverride-3">Avangarda</span>,<span class="CharOverride-3"> 391–396</span>; Pamfil, <span class="CharOverride-3">Spaţialitate</span>,<span class="CharOverride-3"> 156–180</span>,<span class="CharOverride-3"> 229–250</span>; Radu G. Ţeposu, <span class="CharOverride-3">Suferinţele tânărului Blecher</span>,<span class="CharOverride-3"> </span>Bucureşti, 1996; <span class="CharOverride-3">Dicţ. analitic</span>,<span class="CharOverride-3"> </span>II, <span class="CharOverride-3">166–168</span>,<span class="CharOverride-3"> 363–364</span>, IV, <span class="CharOverride-3">408–410</span>;<span class="CharOverride-3"> Dicţ. esenţial</span>,<span class="CharOverride-3"> 92–94</span>; Simuț, <span class="CharOverride-3">Arena, 128–132</span>; <span class="CharOverride-3">M. Blecher, mai puţin cunoscut. Corespondenţă şi receptare critică</span>, îngr. Mădălina Lascu, pref. Ion Pop, Bucureşti, 2000; Sergiu Ailenei, <span class="CharOverride-3">Introducere în opera lui M. Blecher</span>,<span class="CharOverride-3"> </span>Iaşi, 2003; Rodica Grigore, <span class="CharOverride-3">Retorica măștilor în proza interbelică românească, </span>Cluj-Napoca, 2005, <span class="CharOverride-3">195–242</span>; Morar, <span class="CharOverride-3">Scriitori evrei, 77–94</span>; Manolescu, <span class="CharOverride-3">Istoria, 748–751</span>; Gheorghe Glodeanu, <span class="CharOverride-3">Max Blecher și noua estetică a romanului românesc interbelic</span>, Iași, 2010; Ada Bravescu, <span class="CharOverride-3">M. Blecher – un caz de receptare problematic și spectaculos</span>, București, 2011; Doris Mironescu, <span class="CharOverride-3">Viața lui M. Blecher: împotriva biografiei</span>, Iași, 2011. &#9;<span class="Semnatura">C.T.</span></p>
			<p class="Heuristica-PRIMUL"><span class="titlu-12">BLEOCA, Liviu</span> (6.VI.1958, Bucureşti), prozator, traducător. Este fiul Rodicăi Bleoca (n. Nedu) şi al lui Dumitru Bleoca, medic. Urmează Liceul „Ady–Şincai” din Cluj-Napoca, apoi Facultatea de Filologie, secţia engleză–română, a Universităţii „Babeş–Bolyai” din acelaşi oraş, absolvită în 1982. Este, pe rând, profesor de liceu, traducător în cadrul Institutului de Medicină şi Farmacie, apoi al Institutului de Cercetări pentru Echipamente Energetice din Cluj-Napoca, bibliotecar la Biblioteca Academiei din localitate şi diplomat în Ministerul de Externe, traducător în cadrul Fundaţiei Culturale Române, secretar general al Institutului Cultural Român. A coordonat volumele <span class="CharOverride-3">Transylvanian Voices. An Anthology of Contemporary Poets from Cluj-Napoca</span> (1997, în colaborare cu Adam J. Sorkin ş.a.), <span class="CharOverride-3">Twilight Stories. Gib Mihăescu, Cezar Petrescu, Vasile Voiculescu</span> (1999, în colaborare cu Adrian Bleoca) şi <span class="CharOverride-3">Experienţa externă</span> (2001, în colaborare cu Ştefan Borbély). Semnează în numeroase publicaţii din ţară, (între care „România literară”, „Observator cultural”, „Lettre internationale”, „Apostrof”, „Contrafort”, „Transylvanian Review”) şi străinătate („Partisan Review”, „Sulfur”, „Exquisite Corpse”, „Index on Censorship” ş.a.). A tradus şi lucrări de istorie, politologie şi ficţiune. Debutează cu o povestire în revista „Tribuna” (1986), iar prima carte îi apare în 1994: romanul nonficţional „de aventuri” <span class="CharOverride-3">Sindromul Belfast</span>, valorificare a datelor unei călătorii de la începutul anilor ‘90 în Irlanda şi Irlanda de Nord, în timpul războiului civil. În perioada următoare petrece un an în SUA, apoi devine observator internaţional în Bosnia-Herţegovina, experienţe de asemenea transpuse în proza pe care o publică. Parte a schiţelor şi povestirilor care alcătuiesc sumarul volumelor <span class="CharOverride-3">Collectio de scandalis</span> (2001) şi <span class="CharOverride-3">Erotikon </span>(2005) au ca punct de plecare experienţe biografice „transfrontaliere”. </p>
			<p class="Heuristica-BASE">Cu un titlu ce trimite la o scriere medievală cvasiomonimă, <span class="CharOverride-3">Collectio de scandalis</span> (2001; Premiul Filialei Cluj a Uniunii Scriitorilor) are în comun cu microromanul <span class="CharOverride-3">Biblioteca de buzunar (un romanţ şi restul novele)</span> (2001) o versiune remixată a acestuia din urmă, a cărui naraţiune – dedicată „gospodinelor de toate vârstele, dar nu numai lor, ci şi bărbaţilor lor şi chiar specialiştilor...” – se întoarce în buclă asupra ei înseşi. Este o deconstrucţie parodică a convenţiilor romanului poliţist, în care un „detectiv”, Watson, cu nume similar eroului lui Conan Doyle, anchetează misterioasa sinucidere a Emiliei Blăjan, modestă funcţionară într-o mică bibliotecă de provincie (prilej pentru consideraţii ironice despre raporturile centru versus periferie). Într-un final se constată că „novelele” din subtitlu (<span class="CharOverride-3">Petrecerea de adio</span>,<span class="CharOverride-3"> Tutunul dăunează grav sănătăţii</span>, <span class="CharOverride-3">Mersul legănat al trenului</span>) sunt lecturi „paraliterare” (poliţiste, cu strigoi, de aventuri) ale Emiliei. Una dintre ele este chiar volumul (aflat în şantier) <span class="CharOverride-3">Collectio de scandalis,</span> ce cuprinde „remixul” <span class="CharOverride-3">Bibliotecii de buzunar</span>. Acelaşi truc similiborgesian va fi reluat în povestirea <span class="CharOverride-3">Texpertul</span> din volumul <span class="CharOverride-3">Erotikon </span>(2005). Jocul postmodern cu convenţiile şi trucurile prozei de consum, dar şi cu alte reţete livreşti, manipulate dexter, cu umor negru şi/sau sec, constituie una din specialităţile lui <span class="CharOverride-2">B.</span> Ingeniozitatea narativă şi inteligenţa logică, stilul amuzat, detaşat şi flegmatic sunt atuurile unui prozator ce suspendă adesea realismul în vecinătatea enigmaticului şi abandonează epicul tradiţional în favoarea „situaţiilor”, ducându-şi cititorii pe piste false. Cu un titlu derutant, indicând un bar din Bosnia-Herţegovina unde e sechestrată, în timpul războiului, protagonista piesei-titlu, eteroclitul volum <span class="CharOverride-3">Erotikon</span> are puţină legătură cu „eroticul” propriu-zis. Cele 21 de texte pun în scenă situaţii existenţiale diverse tematic şi „joacă” pe linia frustrării aşteptărilor cititorului, mişcând derizoriul cotidian către dimensiuni destabilizante: <span class="CharOverride-3">Raport asupra mănăstirii</span> e o rescriere „realistă” a legendei Meşterului Manole, <span class="CharOverride-3">Borgo Pass</span> se joacă de-a mitul lui Dracula, <span class="CharOverride-3">Un concert de neuitat</span> propune o distopie ludică pe tema simulacrelor şi sosiilor nelimitate, <span class="CharOverride-3">Istoria lăncierului</span> adaptează în cheia mercantilismului contemporan mercenariatul medieval.  </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Sindromul Belfast</span>, Cluj-Napoca, 1994; <span class="CharOverride-3">Biblioteca de buzunar (un romanţ şi restul novele)</span>, Cluj-Napoca, 2001; <span class="CharOverride-3">Collectio de scandalis</span>, Piteşti, 2001; <span class="CharOverride-3">Erotikon</span>, pref. Mircea Mihăieş, Iaşi, 2005. <span class="CharOverride-2">Traduceri: </span>Michael Ondaatje, <span class="CharOverride-3">Obsesia lui Anil</span>, postfaţă Marina Sabina-Draga, Iaşi, 2002; Leonard Cohen, <span class="CharOverride-3">Frumoşii învinşi</span>, postfaţă Mircea Mihăieş, Iaşi, 2003; Richard Brautigan, <span class="CharOverride-3">În zahăr de pepene</span>, Iaşi, 2004, <span class="CharOverride-3">La pescuit de păstrăvi în America, </span>Iaşi, 2004;<span class="CharOverride-3"> </span>Raymond Carver, <span class="CharOverride-3">Despre ce vorbim când vorbim despre iubire</span>, Iaşi, 2005.</p>
			<p class="Heuristica___m_RPR"><span class="CharOverride-2">Repere bibliografice: </span>Liviu Papuc, <span class="CharOverride-3">„Aventura” lui Liviu Bleoca</span>, DL, 1994, 16;<span class="CharOverride-3"> </span>Pia Brînzeu, <span class="CharOverride-3">Corridor of Mirrors. The Spirit of Europe in Contemporary British and Romanian Fiction</span>, Lanham, Maryland (SUA), 2000, <span class="CharOverride-3">78</span>; Bianca Burţa, <span class="CharOverride-3">„Biblioteca de buzunar (un romanț şi restul novele)”</span>, OC, 2001, 16; Petraș, <span class="CharOverride-3">Cărțile, 130–131</span>; Marius Chivu, <span class="CharOverride-3">Proză scurtă şi exactă, </span>RL, 2005, 31; Tania Radu, <span class="CharOverride-3">Deriziunea cu ştaif</span>, „22”, 2005, 38.<span class="CharOverride-3"> &#9;</span><span class="Semnatura">P.C.</span></p>
			<p class="Heuristica_PRIMUL_Semnat"><span class="titlu-12">BLOC</span>, revistă de avangardă apărută în număr unic la Piatra Neamţ în februarie („făurar”) 1934, cu subtitlul „Literar, critic, polemic”. Publicaţia, al cărei redactor este George Demetru Pan, îşi exprimă adeziunea la arta modernistă în rubricile „Septentrion”, „Negativ–pozitiv”, „Aquarium” (ultima pagină, destinată notelor şi informaţiilor diverse). Poezia este semnată de E. Ar. Zaharia, Ion Vespremie, Traian Chelariu, Har Mihăilescu, George Demetru-Pan, iar proza (un fragment din romanul <span class="CharOverride-3">Femeile adolescenţei mele</span>) de George Demetru Pan şi de Mircea Streinul (un fragment din romanul <span class="CharOverride-3">Sanatoriul viselor</span>). &#9;<span class="Semnatura">M.Pp.</span></p>
			<p class="Heuristica_PRIMUL_Semnat"><span class="titlu-12">BLOC</span>, revistă apărută la Iaşi, săptămânal, între 20 februarie şi 14 martie 1934, cu subtitlul „Literar. Artistic. Social”. Director: Victor Gr. Constantin; redactori: George Lesnea, Beno Ceauşansky, Marcel Rosen. În articolul <span class="CharOverride-3">Predoslovie</span>, din primul număr, este exprimată atitudinea neconformistă şi independentă a tinerilor redactori. Pe un ton polemic avântat e ironizată generaţia matură, dorinţa publicaţiei fiind de a dovedi că Iaşul „nu e o cetate a agoniei şi a descompunerii”. Fără a avea un program ideologic sau estetic explicit formulat, <span class="CharOverride-2">B.</span> se remarcă prin promptitudine şi combativitate în abordarea problemelor zilei. Astfel, articolele politice vădesc o poziţie hotărâtă împotriva fascismului incipient în Europa şi la noi, iar din textele pe teme sociale şi culturale se detașează accente critice apăsate. Rubricile „Veac tânăr”, „Între da şi nu”, „Reflector şi rotativă”, „Puncte nevralgice”, „Între Corso şi Bahlui” conţin o publicistică febrilă şi diversă, atentă la fenomenul politic şi în egală măsură la cel artistic. Deşi nu beneficiază de un spaţiu larg, literatura tipărită aici are un nivel meritoriu. Sunt publicate poezii de George Lesnea (<span class="CharOverride-3">Steaua, Cerşetorul</span>), care traduce, de asemenea, din Serghei Esenin (poemele <span class="CharOverride-3">Am să mă spânzur</span> şi <span class="CharOverride-3">Troica</span>). Proza e reprezentată de Aurel Lambrino, iar cronica literară este susţinută succesiv de Dinu Răutu, Vintilă Roman şi B. Ceauşansky. Eseurile despre teatru semnate de Marcel Rosen vădesc o concepţie modernă despre arta regizorală. &#9;<span class="Semnatura">I.M.</span></p>
			<p class="Heuristica-PRIMUL"><span class="titlu-12">BLOCK, Igor</span> (5.IX.1918, Soceteni–Lăpuşna – 4.II.1988, Bucureşti), poet, traducător. Este fiul Mariei Frunză-Block, culegătoare de folclor şi interpretă a cântecelor populare româneşti, şi a lui Heinrich Block, ziarist şi traducător. A absolvit Facultatea de Drept a Universităţii din Bucureşti. A debutat în 1935 cu articolul <span class="CharOverride-3">Misiunea lui Nicolae Milescu în China </span>în revista Liceului „Spiru Haret” din București, „Vlăstarul”.<span class="CharOverride-2"> </span>A colaborat cu poezie la „Cuget clar”, „Jurnalul literar”, „Basarabia literară”, „Viaţa Basarabiei” ş.a. După război publică fabule, epigrame, stihuri umoristice mai ales în „Urzica”. Semnează şi I. Bloch, Ion Bunescu, Igor Frunză, Ion Frunză, Igor Stepniac.</p>
			<p class="Heuristica-BASE">Versurile lui <span class="CharOverride-2">B.</span> au fost adunate în plachetele <span class="CharOverride-3">Dragostea văzută de poeţi</span> (1939), volum colectiv editat în colecţia „Adonis”, <span class="CharOverride-3">Poeme</span> (1940), <span class="CharOverride-3">Calea cu spini</span>. <span class="CharOverride-3">Poem pentru ţara pierdută </span>(1941), ultimele notabile îndeosebi prin poemele de dragoste şi prin cele despre amintirea Basarabiei. Concepută într-o manieră tradiţionalistă, cu nuanţe folclorice, poezia evocă meleagurile natale cu nostalgie şi cu o durere reţinută. De altfel, sub pseudonimul dr. Ion Frunză, <span class="CharOverride-2">B. </span>publică în germană (1941) şi în engleză (1944) o lucrare despre drepturile românilor legate de Basarabia. Abandonând aspiraţia de a-şi cultiva vocaţia poetică proprie, într-o perioadă de altfel propice, prin politica oficială, promovării literaturii în limba rusă, dar şi mai târziu, traduce, frecvent în colaborare, din scriitori ruşi şi sovietici. Deşi iniţial nu intra în discuţie opţiunea traducătorului, ci exclusiv comanda ideologică, treptat se observă că <span class="CharOverride-2">B. </span>se orientează spre autori importanţi, precum Arkadi Avercenko, Mihail Zoşcenko, I.A. Bunin, F.M. Dostoievski. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Dragostea văzută de poeţi</span> (volum colectiv), Bucureşti, 1939; <span class="CharOverride-3">Poeme</span>, Bucureşti, 1940; <span class="CharOverride-3">Calea cu spini</span>.<span class="CharOverride-3"> Poem pentru ţara pierdută</span>, Bucureşti, 1941; <span class="CharOverride-3">Negru pe alb: cum s-a născut cartea</span>, Bucureşti, 1943. <span class="CharOverride-2">Traduceri: </span>D.N. Mamin-Sibiriak, <span class="CharOverride-3">Povestiri din Urali</span>, Bucureşti, 1947 (în colaborare cu Emil Fulda); Konstantin Simonov, <span class="CharOverride-3">Umbra străină</span>, Bucureşti, 1950; A.I. Kuprin, <span class="CharOverride-3">Povestiri</span>, Bucureşti, 1957 (în colaborare cu T.R. Solescu); Vilis Laţis, <span class="CharOverride-3">Patria pierdută</span>, Bucureşti, 1957 (în colaborare cu Ticu Archip); Boris Polevoi, <span class="CharOverride-3">Impresii din America</span>, Bucureşti, 1958 (în colaborare cu Emanoil Cerbu); Iuri Gherman, <span class="CharOverride-3">Cauza pe care o slujeşti</span>, Bucureşti, 1961 (în colaborare cu Pericle Martinescu), <span class="CharOverride-3">Omul meu drag</span>, Bucureşti, 1965 (în colaborare cu Pericle Martinescu); Arkadi Strugaţki, Boris Strugaţki, <span class="CharOverride-3">Ţara norilor purpurii</span>, Bucureşti, 1961,<span class="CharOverride-3"> Întoarcerea. Amiaza veacului al XXII-lea</span>, Bucureşti, 1964; Ivan Melej, <span class="CharOverride-3">Oameni şi mlaştini</span>, Bucureşti, 1966 (în colaborare cu Pericle Martinescu), Bucureşti, 1966; Arkadi Avercenko, <span class="CharOverride-3">Icre negre</span>, Bucureşti, 1967; <span class="CharOverride-3">Formula nemuririi. Povestiri ştiinţifico-fantastice sovietice</span>, Bucureşti, 1967; Maxim Gorki, <span class="CharOverride-3">Scrisori, telegrame, dedicaţii</span>, III, Bucureşti, 1968 (în colaborare cu Mircea Spiridoneanu); V. Veresaev, <span class="CharOverride-3">Fără drum</span>, Bucureşti, 1968 (în colaborare cu Alice Gabrielescu); Mihail Zoșcenko, <span class="CharOverride-3">Galoşul</span>, Bucureşti, 1968; Viktor Konecki, <span class="CharOverride-3">Focuri pe stâncile de gheaţă</span>, Bucureşti, 1969 (în colaborare cu Radu Polizu-Micşuneşti şi Marcel Gafton); Boris Pilniak, <span class="CharOverride-3">Anul gol</span>,<span class="CharOverride-3"> </span>pref. Al. Sever, Bucureşti, 1969 (în colaborare cu Marcel Gafton); P. D. Boborîkin, <span class="CharOverride-3">Citadela negustorilor</span>, Bucureşti, 1970; I.A. Bunin, <span class="CharOverride-3">Versuri</span>, Bucureşti, 1972 (în colaborare cu Ştefan Aug. Doinaş); Mykolas Sluckis, <span class="CharOverride-3">Bântuie furtuni în rada portului meu</span>, Bucureşti, 1975; Kim Si Sâp, <span class="CharOverride-3">Noi povestiri auzite pe Muntele Broaştei Ţestoase de Aur</span>, Bucureşti, 1976; Vsevolod Ivanov, <span class="CharOverride-3">Nisipuri albastre</span>, Bucureşti, 1977 (în colaborare cu Aurel Lambrino); Lilli Promet, <span class="CharOverride-3">Primavera</span>, Bucureşti, 1977; Nikolai Samohin, <span class="CharOverride-3">Celebrul meu alter ego</span>, Bucureşti, 1983; F.M. Dostoievski, <span class="CharOverride-3">Omul din subterană</span>, Bucureşti, 1983 (în colaborare cu V. Em. Galan).</p>
			<p class="Heuristica___m_RPR"><span class="CharOverride-2">Repere bibliografice: </span>Cimpoi, <span class="CharOverride-3">Ist. lit. Basarabia</span>, <span class="CharOverride-3">27</span>; Burlacu, <span class="CharOverride-3">Lit. rom. Basarabia</span>, <span class="CharOverride-3">87–88</span>; <span class="CharOverride-3">Dicţ. Chişinău</span>, <span class="CharOverride-3">57–58. &#9;</span><span class="Semnatura">E.H. </span></p>
			<p class="Heuristica_PRIMUL_Semnat"><span class="titlu-12">BLUZE ALBASTRE</span>, „revistă de literatură proletară” apărută la Bucureşti, bilunar, între 5 iunie şi 31 iulie 1932 (patru numere, al cincilea fiind interzis), în continuarea săptămânalului „Veac nou”. Redactor-responsabil: Alexandru Sahia. Ivită într-un peisaj publicistic agitat, ce oglindea frământările sociale, ideologice şi culturale ale epocii, <span class="CharOverride-2">B.a.</span> adoptă o atitudine contestatară, denunţând cu înverşunare decadenţa burgheză a artei. În numele nonconformismului revoluţionar, ea combate „falsul spiritualism, intelectualismul camuflat şi pseudoermetismul”, iar pe „scriitorul care continuă să mai scrie o literatură artistică” îl declară „pur şi simplu nebun”. Aplicând cu stricteţe dogmatică preceptele esteticii marxist-leniniste, care vede o antiteză de nedepăşit între conceptele „artă pentru artă” şi „artă cu tendinţă”, publicaţia susține un militantism radical, cum o arată, de pildă, articolul <span class="CharOverride-3">O generaţie falşe</span> de Alexandru Sahia: „În acest timp de existenţă dureroasă, în acest timp când o şleahtă de exploatatori omoară clipele de fericire ale unei clase sincere şi drepte, noi negăm arta pură şi înţelegem să facem o literatură proletară, o literatură revoluţionară, o literatură menită să dezgolească realităţi groaznice, îmbrobodite şi mutilate de esteţii inconştienţi sau voiţi în slujba burgheziei”. Textele literare publicate se conformează întru totul acestei linii ideologice. Astfel sunt nuvelele <span class="CharOverride-3">Uzina vie</span> şi <span class="CharOverride-3">Revoltă în port</span> (reluată după „Veac nou”, 1932) ale lui Alexandru Sahia, ambele ilustrând cu talent epic o tematică muncitorească, aşa cum o fac şi reportajele <span class="CharOverride-3">În lumea bluzelor albastre</span> şi <span class="CharOverride-3">Mic album de fotografii mişcate</span>, primul despre viaţa petroliştilor de pe Valea Prahovei, celălalt dezvăluind contrastul dintre existenţa cotidiană a unor muncitori şi a unor burghezi. Traducerile sunt selectate după aceleaşi criterii tendenţioase: eseurile <span class="CharOverride-3">Paraziţii</span> de Maxim Gorki şi <span class="CharOverride-3">America tragică</span> de Theodore Dreiser, poemele <span class="CharOverride-3">Noi, generaţia</span> de Serghei Esenin, <span class="CharOverride-3">150 de milioane</span> de Vladimir Maiakovski, <span class="CharOverride-3">Balada lui Karl Schmidt din oraşul cenuşiu</span> de Johannes Becher, reportajul <span class="CharOverride-3">O zi într-un colhoz din Cuban</span> de Serghei Tretiakov. În ce priveşte critica literară, aceasta este prezentă mai ales prin recenzii cu caracter polemic, în care judecăţile tezist-ideologice prevalează asupra analizelor estetice. Alţi colaboratori: Ilie Cristea, Eugen Relgis, Alf Adania, Zaharia Stancu. &#9;<span class="Semnatura">I.M.</span></p>
			<p class="Heuristica_PRIMUL_Semnat"><span class="titlu-12">BOABE DE GRÂU</span>, revistă editată la Bucureşti, lunar, între martie 1930 şi decembrie 1935, de Direcția Educației Poporului. Redactor responsabil: Emanoil Bucuţa. Concepută şi realizată în mare măsură prin eforturile scriitorului Em. Bucuţa, <span class="CharOverride-2">B.g. </span>a fost una dintre importantele publicaţii culturale din perioada interbelică. Intenţia declarată a redacției era de a urmări fenomenul naţional şi străin în ansamblu şi de a aborda domenii dintre cele mai variate, de la literatură şi artă la turism şi sport. În rubricile „Studii”, „Cronica” şi „Educaţia poporului în alte ţări” se publică rezultatele unor cercetări ştiinţifice aprofundate, sunt semnalate şi comentate cărţi, conferinţe, congrese, expoziţii, evenimente teatrale şi cinematografice, se dezbat probleme legate de sistemele educaţionale, se prezintă prompt şi pe larg activitatea unor instituţii culturale (Academia Română, Ateneul Român, Arhivele Statului, Societatea Scriitorilor Români, Astra, Teatrul Naţional, diferite fundaţii etc.). Deşi literatura propriu-zisă nu lipseşte din preocupările redacției, ea ocupă un loc secundar. Textele literare tipărite sunt relativ puține, dar aparțin unor nume cunoscute în epocă. Astfel, printre colaboratori se numără Liviu Rebreanu cu <span class="CharOverride-3">Basmul dreptăţii</span>, variantă a capitolului <span class="CharOverride-3">Pământurile</span> din romanul <span class="CharOverride-3">Răscoala</span>, Gib I. Mihăescu cu proza scurtă <span class="CharOverride-3">Monumentul</span>, având ca temă viaţa de provincie, Gala Galaction cu povestirea <span class="CharOverride-3">Cumpăna părintelui Teodorit</span>, Ion Agârbiceanu tot cu o povestire, <span class="CharOverride-3">În Păresimi</span>. Li se adaugă I.A. Bassarabescu cu schiţa <span class="CharOverride-3">Oaspetele necunoscut</span> şi Marcu Beza cu ample fragmente din romanul în pregătire <span class="CharOverride-3">Ruva</span> – o evocare a ţinutului natal din Macedonia –, publicate în trei numere succesive. Promovând relaţiile culturale dintre naţionalităţi, revista oferă un spaţiu adecvat literaturii maghiare şi celei germane din Transilvania și din afara ei. Apar, astfel, în traducere nuvela <span class="CharOverride-3">Săliştencele</span> de Mikszáth Kálmán, povestirea <span class="CharOverride-3">Minunea </span>de Sipos Dominic, romanul <span class="CharOverride-3">În jugul Domnului</span> de Nyirő Iosif ş.a. În ce priveşte literatura străină, mai sunt de menţionat traducerile din proza unor scriitori ca bulgarul Iordan Iovkov, sârbul Borislav Stanković, italianul Fabio Tombari, grecul Gregorios Xenopoulos. De asemenea, Em. Bucuţa traduce câteva texte din engleză ale reginei Maria (<span class="CharOverride-3">Casele mele de vis</span>, <span class="CharOverride-3">Un vis în vise</span>,<span class="CharOverride-3"> Copila cu ochi albaştri</span>) şi un text din franceză al Elenei Văcărescu (<span class="CharOverride-3">Casa Văcăreştilor</span>). Mult mai numeroase decât scrierile beletristice propriu-zise sunt – aproape număr de număr – analizele de critică şi istorie literară. Em. Bucuţa, un neobosit cronicar al fenomenului literar, publică – deseori fără a le semna – numeroase note, recenzii şi comentarii despre cărţi şi autori. El scrie argumentat și cu fineţe interpretativă despre romanul românesc, urmărind evoluţia genului în România în perioada interbelică, despre primul volum din <span class="CharOverride-3">Istoria literaturii româneşti contemporane</span> de N. Iorga sau despre ediția a II-a din <span class="CharOverride-3">Istoria literaturii române. Epoca veche</span> de Sextil Puşcariu şi, de asemenea, despre cărţi de Mihail Sadoveanu, Cezar Petrescu, I. Al. Brătescu-Voineşti, Jean Bart, Marcu Beza, Bucura Dumbravă. Tot Bucuţa semnalează ediţii noi din scrierile lui I.L. Caragiale, I. Creangă, M. Eminescu şi prezintă, cu ocazia unor traduceri sau a unor aniversări, opera şi personalitatea marilor scriitori ai lumii: Vergiliu, Dante, Shakespeare, Goethe, Kipling, Thomas Mann, Frédéric Mistral ş.a. Un domeniu bine reprezentat în revistă este al artei. Însoţindu-le cu o ilustraţie de înaltă calitate, ce o singularizează în revuistica vremii, <span class="CharOverride-2">B.g.</span> face loc unor studii despre colecţii, muzee şi pinacoteci, despre monumente istorice şi de artă (Zambaccian<span class="CharOverride-3">, </span>Simu, Brukenthal, Pinacoteca Statului,<span class="CharOverride-3"> </span>mănăstirea Voroneţ, Castelul Peleş, Biserica Neagră din Braşov, Castelul Corvinilor din Hunedoara etc.). Printre semnatari se află prestigioși creatori şi specialiști – istorici și critici de artă: Ion Jalea, Alexandru Busuioceanu, Adrian Maniu, George Oprescu, G.M. Cantacuzino, Paul Henry, Virgil Vătăşianu ş.a. Un loc important îl are în preocupările publicaţiei istoria neamului. Se remarcă seria de studii datorate lui Marcu Beza despre vestigiile româneşti din Balcani şi din Orientul Apropiat, alături de contribuţii aparţinându-le lui Scarlat Lambrino, Radu Vulpe, Radu Rosetti, Const. Moisil. Substanțiale sunt şi articolele pe teme filologice, etnografice, sociologice, pedagogice, geografice, medicale, printre autorii lor fiind nume de seamă ale ştiinţei româneşti: Traian Herseni, Alexandru Borza, Valeriu L. Bologa, Grigore Antipa ş.a. Acoperirea unui spectru variat de domenii și discipline conferă revistei un caracter enciclopedic, diversitatea fiind, alături de valoarea ridicată a informaţiei transmise cititorilor şi de eleganţa grafică, printre calităţile ei esenţiale. &#9;<span class="Semnatura">I.M.</span></p>
			<p class="Heuristica_PRIMUL_Semnat"><span class="titlu-12">BOBÂRNACUL</span>, „ziar umoristico-satiric” apărut la Bucureşti, săptămânal sau bisăptămânal, de la 1 ianuarie 1878 până la 3 iunie 1879, de la 21 decembrie 1879 până la 7 februarie 1880, în iunie şi iulie 1880, la 9 şi 18 aprilie 1885, între 2 februarie şi 7 aprilie 1886. Între 21 decembrie 1879 şi 7 februarie 1880 are subtitlul „Bobârnacele”. Proprietar şi redactor: I. Marian. Au colaborat cu versuri Alexandru Obedenaru, Mircea C. Demetriade, N. Carageally-Costache. În 1879, de la 28 februarie, I.L. Caragiale publică, la rubrica „Fleacuri”,<span class="CharOverride-3"> </span>schiţe umoristice (<span class="CharOverride-3">Crăcănel</span>, <span class="CharOverride-3">O nouă decoraţie</span>, <span class="CharOverride-3">Un nou poet</span> etc.). Colaborarea lui încetează, probabil, la 31 martie, când revista îşi întrerupe apariţia pentru o lună. &#9;<span class="Semnatura">R.Z.</span></p>
			<p class="Heuristica-PRIMUL"><span class="titlu-12">BOBE, T.O.</span><span class="CharOverride-2"> </span>(pseudonim al lui Teodor Dobrin; 13.II.1969, Constanţa), poet, prozator. Urmează Liceul Pedagogic din Constanţa, absolvit în 1987, apoi Facultatea de Litere a Universităţii din Bucureşti, secţia română–latină, pe care a terminat-o în 1995. A frecventat cursuri de master în teoria literaturii şi literatură comparată la aceeaşi facultate, fără a le finaliza. În 1995 a lucrat ca secretar literar la Teatrul Mic din Bucureşti, iar din 1996 ca editor la Mediavision, casa de producţie a PRO TV. Este unul dintre membrii fondatori ai cenaclurilor Central şi Litere. Debutează publicistic la „Contrapunct” (1992) şi editorial cu proza <span class="CharOverride-3">Spirala (film artistic)</span>, inclusă în volumul colectiv <span class="CharOverride-3">Tablou de familie</span> (1995). A mai colaborat cu poezie la „L.A.&amp;I.” (suplimentul literar al ziarului „Cotidianul”), „Luceafărul” şi cu articole şi cronici în „Dilema”, „Adevărul literar şi artistic”, „Interval”, „Litere nouă” ş.a. Prima lui carte individuală, <span class="CharOverride-3">Bucla</span> (1999), a obţinut Premiul Editurii Univers şi Premiul „Mihai Eminescu”. A beneficiat de burse la Academia de Arte la Berlin (2000) şi la Schloss Solitude din Stuttgart (2003–2004).</p>
			<p class="Heuristica-BASE"><span class="CharOverride-2">B.</span> a devenit cunoscut publicului mai larg mai târziu prin câteva consideraţii ireverenţioase la adresa lui M. Eminescu din numărul 265/1998 al revistei „Dilema”. Pamfletul se reducea la o bufonadă în termeni licenţioşi la adresa statuii din faţa Ateneului Român: „Gândiţi-vă [...] la Hortensia Papadat-Bengescu în costum de baie, la Sadoveanu cu şuncile revărsate peste şnururile boxerilor, închipuiţi-vă cum i-ar sta lui Dosoftei cu deltoizii dezgoliţi [...] şi cu ce morgă ar ține Vianu estetica pe pubis”. Volumul <span class="CharOverride-3">Bucla </span>se înscrie în tradiţia optzecistă a poeziei banalului şi a derizoriului, banalitatea amestecându-se cu un fel de epifanie cotidiană, conotată livresc. Mixajul constituie metoda de construcţie şi generare a textului: autorul amestecă şi alternează epicul cu liricul, poezia cu proza, limbajul culturii înalte cu limbajul culturii joase, imaginaţia lingvistică şi clişeul, originalul şi parodia. Ambiţia nemărturisită a lui <span class="CharOverride-2">B.</span>, ce poate fi descoperită şi ulterior, mai ales în prozele din <span class="CharOverride-3">Contorsionista </span>(2011), este de a mima orice tip de voce şi de limbaj, de a reconstrui spontaneitatea cu armele sofisticate ale literaturii. Construcţia este însă vizibilă, textul abundă în artificii stilistice, trimiteri ludic-ironice la diverse citate sau autori celebri, mai ales la „canonicul” Eminescu. Astfel, textele lui nea Gică, „cel mai mare frizer din lume”, reproduse cu literă cursivă, se amestecă, stilistic, cu textele „originale” ale eului-narator. Acest „eu” auctorial se sparge la r<span lang="fr-FR">ândul lui</span> în fragmente, în personaje şi voci, generând o polifonie bulversantă. După cartea pentru copii <span class="CharOverride-3">Darul lui Moş Crăciun</span> (2003), care nu demonstrează abilităţi în această zonă, autorul revine în forţă cu cea mai bună carte a sa, <span class="CharOverride-3">Cum mi-am petrecut vacanţa de vară</span> (2004). Aici se adoptă vocea şi perspectiva lui Luca, un băiat de opt-nouă ani care are de scris clasica temă pentru vacanţă, compunerea lui agramată, la persoana întâi, despre „cum mi-am petrecut vacanţa de vară” constituind chiar corpul romanului. Reţeta, textualistă în fond, este aplicată însă cu graţie, limbajul are ingenuitate infantilă, savoare, umor, autorul mulându-se perfect pe universul mental semidestructurat al unui copil care nu ştie încă să vorbească aşa cum ar trebui, nici să interpreteze semnalele deviate ale unei realităţi care îl violentează până la paranoia şi schizofrenie. Totul se petrece în anii ’90 ai secolului trecut, părinţii aleargă după bani şi distracţii, tăticii au amante, mămicile nu prea se ocupă de copii, bunica ( „mamaia”) moare într-un accident dubios, părinţii unor colegi de şcoală sunt mafioţi etc. Luca ar trebui să se adapteze la această realitate dură a oamenilor mari, la gesturile şi limbajul lor stereotip, dar nu reuşeşte şi deviază spre o zonă a fantasmagoriei şi invenţiei continue, ceea ce face ca romanul să derapeze, în ultima parte, spre o complicaţie narativă de tip <span class="CharOverride-3">policier-fantasy</span> cam barocă şi stufoasă. După <span class="CharOverride-3">Centrifuga </span>(2005), subintitulat „poeme în proză”, în care se reeditează <span class="CharOverride-3">Spirala</span> din <span class="CharOverride-3">Tablou de familie</span>, dar şi <span class="CharOverride-3">Bucla</span>, în proza din <span class="CharOverride-3">Contorsionista</span> <span class="CharOverride-2">B.</span> probează tipuri de limbaj, de personaje-naratori şi perspective, experimentând diverse formule narative la limita dintre autenticism şi livresc, de această dată jocul reuşindu-i mai puţin, din cauza excesului de narcisism metanarativ, tentaţiei supraîncărcării şi alunecărilor înspre kitsch.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Bucla</span>, Bucureşti, 1999; <span class="CharOverride-3">Darul lui Moş Crăciun</span>, Bucureşti, 2003; <span class="CharOverride-3">Cum mi-am petrecut vacanţa de vară</span>, Iaşi, 2004; <span class="CharOverride-3">Centrifuga</span>, Iaşi, 2005; <span class="CharOverride-3">Contorsionista</span>, Bucureşti, 2011.</p>
			<p class="Heuristica___m_RPR"><span class="CharOverride-2">Repere bibliografice:</span> Ioana Pârvulescu, „<span class="CharOverride-3">Şase!</span>”, RL, 1995, 35; Tania Radu, <span class="CharOverride-3">Un debut în grup sau Un fals tablou de familie</span>, LAI, 1995, 39; Dan C. Mihăilescu, <span class="CharOverride-3">La alt aer, alte diamante, </span>„22”, 1995, 45; Alex. Ştefănescu, <span class="CharOverride-3">O parodie a eroismului, </span>RL, 1999, 23; Angelo Mitchievici, <span class="CharOverride-3">Viaţa şi frizeria ei</span>, TMS, 2000, 3; Gheorghe Grigurcu, <span class="CharOverride-3">Vis şi delicatese,</span> RL, 2000, 29; Marius Chivu, <span class="CharOverride-3">Nea Gică „forever”</span>, RL, 2005, 28; Alex. Goldiş, <span class="CharOverride-3">Fragmente de policier textualist</span>, ST, 2012, 2–3; Paul Cernat, <span class="CharOverride-3">Amorul artei</span>, „22”, 2012, 9; Claudiu Turcuş, <span class="CharOverride-3">Tardopostmodernism</span>, OC, 2012, 359. &#9;<span class="Semnatura">R.D.</span></p>
			<p class="Heuristica-PRIMUL"><span class="titlu-12">BOBEI, Gheorghe</span> (29.X.1897, Bărbăteşti, j. Vâlcea – 8.XII.1973, Bărbăteşti, j. Vâlcea), autor de versuri, folclorist. Este fiul Ioanei şi al lui Ion Bobei. A făcut primele clase la Bărbăteşti. În 1911 intră, ca bursier, la Şcoala Normală din Constanţa. Începe între timp să scrie, trimiţând primele încercări, în versuri şi în proză, la „Dobrogea jună”. După un an de învăţătură la Craiova, se întoarce în cetatea tomitană, pentru ca între 1916 şi 1918, în timpul războiului, să urmeze, la Botoşani, Şcoala de Ofiţeri în Rezervă. Din 1919 predă la şcoala din Dobriceni (în judeţul Vâlcea), unde va reveni după ce în 1925 a avut o catedră la Frăţileşti (în Ialomiţa). Mare iubitor de producţii populare, culege texte şi melodii pentru revista „Izvoraşul”. Va mai publica folclor şi în alte periodice – „Cultura poporului”, „Albina”, „Orizont”, „Gazeta învăţătorului”, „Argeş”. În 1925, împreună cu I.C. Stroescu, înfiinţează societatea culturală Farul şi scoate, la Râmnicu Vâlcea, o publicaţie cu aceeaşi denumire, iar cu T. Geantă, în 1931, gazeta „Învăţătorul”. În 1926 se înscrie la Facultatea de Litere şi Filosofie a Universităţii din Bucureşti, primind la examenul de absolvire distincţia <span class="CharOverride-3">magna cum laude</span>. Întors la ţară, alcătuieşte culegeri de folclor, prelucrează scenarii şi regizează spectacole. Un bun prilej de a colinda satele i-l oferă funcţia de inspector al căminelor culturale din Oltenia (1946–1947). Până la pensionare (1960), mai predă la gimnaziul din Hurezi şi la Şcoala de Gospodărie Rurală din Măldăreşti (1947–1948), înapoindu-se după aceea în comuna natală, despre care, în 1958, întocmeşte o monografie folclorică. Ales membru de onoare în Asociaţia Folcloriştilor şi Etnografilor Vâlceni, participă la festivaluri internaţionale. Un festival folcloric, la Bărbăteşti, avea să-i poarte numele. </p>
			<p class="Heuristica-BASE">Articole, recenzii, reportaje, versuri îi apar lui <span class="CharOverride-2">B.</span>, în primul rând, în publicaţii din Râmnicu Vâlcea: „Viitorul Vâlcei”, „Glasul adevărului”, „Viitorul neamului”, „Muncitorul”, „Cuvântul nostru”, „Farul”, „Învăţătorul”, „Naţionalul Vâlcii”, „Crainicul”, „Biruinţa”. Mai semnează în „Dumineca poporului”, „Universul literar”, „Zorile”, „Ţara de Jos”, „Sinteza”, „Săptămâna literară”, „Mişcarea” ş.a. În ultimii ani colaborează cu inimoase articole de informaţie şi propagandă culturală la „Scânteia”, „România liberă”, „Scânteia tineretului”, „Gazeta învăţătorului”. În „zumzet de cobză şi în tril de fluier”, <span class="CharOverride-2">B.</span> cântă în versurile sale, din toată inima, „frumuseţea, visul şi seninul”. Cu unele înnegurări trecătoare, lirica lui se scaldă, voios, în „lumină”, sugerând o mişcare ascendentă. Un simţ muzical relevă, fără doar şi poate, aceste stanţe de licăr folcloric şi „zvon patriarhal”, instrumentând acorduri, şi triste şi jucăuşe, dintr-o „rapsodie vâlceană”. </p>
			<p class="Heuristica___mici"><span class="CharOverride-2">SCRIERI: </span>[<span class="CharOverride-3">Poezii</span>], în <span class="CharOverride-3">Gheorghe Bobei</span>, <span class="CharOverride-3">rapsod şi poet</span>, îngr. şi introd. Constantin Apostol, Râmnicu Vâlcea, 1973; <span class="CharOverride-3">Din licărul străbunelor izvoare</span>, îngr. şi postfaţă Dumitru D. Tiţa, Bucureşti, 1986. </p>
			<p class="Heuristica___m_RPR"><span class="CharOverride-2">Repere bibliografice:</span> Nicolae Docsănescu, <span class="CharOverride-3">Valea Voievozilor</span>, Bucureşti, 1981, <span class="CharOverride-3">92–96</span>; Ion Cruceană, <span class="CharOverride-3">Momente şi figuri argeşene</span>, I, Piteşti, 1980, <span class="CharOverride-3">33–34</span>; Florin Faifer, <span class="CharOverride-3">Rapsodul</span>, CL, 1999, 8. &#9;<span class="Semnatura">F.F. </span></p>
			<p class="Heuristica-PRIMUL"><span class="titlu-12">BOBEŞ, Tita</span> (1.XI.1895 – 12.X.1987, Bucureşti), cronicar dramatic. A urmat în Bucureşti cursurile Liceului Pedagogic de pe lângă Seminarul Universitar. Din această perioadă datează prietenia cu Tudor Vianu şi cu Ion Barbu. În timpul Primului Război Mondial ocupă slujba de corector într-o tipografie, numărându-se printre colaboratorii apropiaţi ai lui Ion Vinea. A fost unul dintre cei mai redutabili şi fecunzi critici teatrali din perioada interbelică, semnând (uneori şi cu iniţiale), între 1918 şi 1944, numeroase cronici şi articole în „Chemarea”, „Contimporanul”, „Adevărul literar şi artis&#173;tic”, „Politica”, „Rampa”, „Ultima oră”, „Cuvântul”, „Facla”, „Seara”, „Acţiunea” (la care a fost şi director din 1940 până la 1944) ş.a.</p>
			<p class="Heuristica_PRIMUL_Semnat ParaOverride-1">Cronicile dramatice ale lui <span class="CharOverride-2">B.</span> recompun o frescă a vieţii teatrale bucureştene, incluzând o multitudine de aspecte revelatoare, precum schimbările la nivelul conducerii instituţiilor, bilanţurile periodice, atmosfera începuturilor de stagiune, evoluţia unor piese pe scenele româneşti şi străine etc. Piesele luate în discuţie vizează o gamă largă de dramaturgi, români şi străini (Lucian Blaga, Camil Petrescu, Claudia Millian, Mihail Sorbul, Carlo Goldoni, Henrik Ibsen, August Strindberg, Paul Claudel, Luigi Pirandello ş.a.), cărora cronicarul le dedică, de cele mai multe ori, comentarii substanţiale şi nuanţate. Adevărate exegeze, acestea dezvăluie un abil mânuitor al condeiului, cu o solidă cultură şi gust rafinat, deschis noului. Observaţiile criticului au în vedere, de regulă, calităţile literare ale operei dramatice (originalitatea, suflul ei de viaţă, construcţia personajelor, ritmul acţiunii) şi, nu mai puţin, transpunerea ei scenică, jocul actorilor, <span class="CharOverride-2">B.</span> dovedindu-se, în această privinţă, deosebit de exigent. Mediocritatea, convenţionalismul sunt sancţionate drastic. Formulele novatoare sunt acceptate selectiv, în măsura în care şi-au dovedit eficienţa. <span class="CharOverride-2">B.</span> ar fi putut deveni un nume de referinţă în istoria dramaturgiei româneşti şi în cea literară dacă şi-ar fi adunat însemnările în volum. &#9;<span class="Semnatura">C.Bz.</span><span class="CharOverride-3"> </span></p>
			<p class="Heuristica_PRIMUL_Semnat"><span class="titlu-12">BOBI</span>, revistă de cultură<span class="CharOverride-3"> </span>apărută la Bucureşti, din ianuarie până în iunie 1932 şi în iulie 1933, cu subtitlul „Mensual de atitudine, critică, literatură”, transformat odată cu nr. 8/1933 în „Revistă a tinerei generații”. Redactor: Ştefan Horint; secretari de redacție: I. Ramiș (aprilie 1932) și Mihail Ramiș (mai–iunie 1933). Dintre rubrici se rețin „Cronica literară”, „Bloc-Notes”, „Puncte”, „Carnet”. Redacţia nu anunţă un program, dar reunește câteva condeie, încercând constituirea unei grupări: Eugen Ionescu, Neagu Rădulescu, Horia Liman, Dan Petraşincu, Pericle Martinescu, Ieronim Şerbu, Hortensia Papadat-Bengescu (cu o recenzie la G. Călinescu, <span class="CharOverride-3">Viaţa lui Mihai Eminescu</span>). Poezia, modest reprezentată de Aurel Chirescu, Dan Petraşincu, E. Ar. Zaharia, Virgil Carianopol, Al. Robot, N.R. Iulian, se înscrie între limitele unui academism întârziat. Caricaturi sugestive dau vioiciune paginilor.  &#9;<span class="Semnatura">V.T.</span></p>
			<p class="Heuristica-PRIMUL"><span class="titlu-12">BOCET</span>, specie folclorică constând dintr-un cântec de jale care însoţeşte ritualul înmormântării. <span class="CharOverride-2">B. </span>este interpretat de femei, care sunt, de regulă, rude apropiate ale răposatului. Iniţial pare să fi fost o incantaţie împotriva contagiunii morţii. Originea <span class="CharOverride-2">b.</span> românesc trebuie corelată cu <span class="CharOverride-3">neniae</span>-le romane, cu care prezintă evidente asemănări. Acestea erau cântece funerare acompaniate la fluier (tibia) sau trâmbiţă (tuba) – aşa cum se mai obişnuieşte în Ţara Haţegului, în ţinutul Neamţ şi în Bucovina – prin care bocitoarele romane invocau mila zeiţei Nenia, de îndată ce bolnavul intra în agonie. După vârsta şi starea civilă a persoanei decedate, <span class="CharOverride-2">b.</span> poate fi: de mamă, de tată, de soţie, de soţ, de frate, de soră, de flăcău, de fată mare, de copil, de moş<span class="CharOverride-3">. </span>În funcţie de context, se intonează la înmormântări<span class="CharOverride-3"> </span>şi pomeniri, iar locul performării poate fi în casă, pe drum, la poarta cimitirului, la groapă etc. Acestea sunt <span class="CharOverride-2">b.</span> propriu-zise. Pe lângă ele, însă, în zona sud-vestică a ţării (Oltenia subcarpatică, Banat şi Hunedoara), ritualul înmormântării cuprinde şi unele cântece funerare, cum ar fi: <span class="CharOverride-3">Zorile, Cântecul mare, Cântecul bradului, Cântecul de leruit</span> ş.a., iar în mai multe regiuni este semnalat <span class="CharOverride-3">Cântecul de priveghi,</span> toate amintind străvechile obiceiuri şi credinţe care le-au dat naştere. Puternic ritualizate, cântecele funerare se impun prin arhaicitate şi prin valoarea artistică deosebită. Departe de <span class="CharOverride-2">b.</span> propriu-zis rămân „versurile la morţi”, întâlnite în mai multe sate din jumătatea de nord a Moldovei, precum şi în majoritatea zonelor transilvănene. Create şi răspândite de slujitorii bisericii, aceste versuri funebre nu sunt încă asimilate de mediul folcloric. În ce priveşte structura, <span class="CharOverride-2">b.</span> românesc are o serie de trăsături comune cu cântecele funebre ce răsună, în manieră asemănătoare, la înmormântările grecilor, albanezilor, sârbilor şi bulgarilor. Jelirea mortului, plină de o vibrantă compătimire, dă <span class="CharOverride-2">b.</span> un caracter ritual de incantaţie solemnă. El păstrează o formă echilibrată, în care durerea se converteşte în melancolie reculeasă. Aproape în fiecare <span class="CharOverride-2">b.</span> principalele momente se succedă într-un triptic tragic: desprinderea mortului de o lume, integrarea sa în altă lume şi restabilirea legăturii cu lumea din care a plecat. Integritatea formală a <span class="CharOverride-2">b.</span> este asigurată de motivele<span class="CharOverride-3"> </span>care îl alcătuiesc. Acestea prezintă un anumit grad de stereotipie, ceea ce îngăduie folosirea lor în funcţie de împrejurări. Întotdeauna moartea tinerilor surprinde dureros, ca un sacrificiu inutil. Funeraliile tinerilor necăsătoriţi imită obiceiurile de nuntă, făcând astfel ca recuzita destinată unui eveniment fericit să-şi schimbe menirea: „Batista de vornicel/ Legată-i la prăpurel,/ Batistuţa cea de mire/ Legată-i la năsălie”. Exprimarea metaforică intensifică dramatismul „nunţii-înmormântare”, deconspirând neconcordanţa dintre aparenţă şi realitate. Tonul este solemn, iar imaginile folosite sugerează perfect tragismul momentului. Specie complexă, care surprinde viaţa ori moartea în multiple ipostaze, <span class="CharOverride-2">b.</span> include uneori secvenţe ce apar şi în alte creaţii folclorice, circulaţia făcându-se nu numai de la acestea spre <span class="CharOverride-2">b.</span>, ci şi în sens invers. Prin şlefuire îndelungată, multe metafore au căpătat valoare de simboluri. Asemenea descântecului, <span class="CharOverride-2">b.</span> prezintă de multe ori un limbaj aproape cifrat, în care simbolurile, convertite în imagini plastice, amintesc de credinţe arhaice. Înrâurirea <span class="CharOverride-2">b.</span> se resimte şi în literatura cultă. Poeţi ca George Coşbuc, Ion Pillat (<span class="CharOverride-3">Bocetul</span>), V. Voiculescu (<span class="CharOverride-3">Patru brazi</span>), Adrian Maniu (<span class="CharOverride-3">Înmormântarea feciorului</span> <span class="CharOverride-3">de domn</span>) preiau din<span class="CharOverride-3"> </span><span class="CharOverride-2">b.</span> nu numai viziunea populară asupra morţii, ci şi elemente stilistice şi compoziţionale specifice. <span class="CharOverride-2">B.</span> este cultivat şi astăzi, viabilitatea acestei specii datorându-se prezenţei ei în ceremonialul înmormântării. </p>
			<p class="Heuristica___mici"><span class="CharOverride-2">Surse:</span> T.T. Burada, <span class="CharOverride-3">Datinile poporului român la înmormântări</span>, Iaşi, 1882; S. Fl. Marian, <span class="CharOverride-3">Înmormântarea la români</span>, Bucureşti, 1892; Ion Pop–Reteganul, <span class="CharOverride-3">Bocete, adecă cântări la morţi</span>, Gherla, 1897; Alexandru Vasiliu, <span class="CharOverride-3">Cântece, urături şi bocete de-ale poporului</span>, Bucureşti, 1909; Ion Bârlea, <span class="CharOverride-3">Balade, colinde şi bocete din Maramureş, </span>Bucureşti, 1924; Gavril Bichigean, Ion Tomuţa, <span class="CharOverride-3">Bocete şi descântece din ţinutul</span> <span class="CharOverride-3">Năsăudului</span>, Bistriţa, 1936; C. Brăiloiu, <span class="CharOverride-3">Bocete din Oaş</span>, Bucureşti, 1938; <span class="CharOverride-3">Folclor din</span> <span class="CharOverride-3">Oltenia şi Muntenia</span>, I, Bucureşti, 1967; <span class="CharOverride-3">Folclor din Moldova</span>, II, Bucureşti, 1969; C. Mohanu, <span class="CharOverride-3">Fântâna dorului. Poezii populare din Ţara Loviştei,</span> Bucureşti, 1975, <span class="CharOverride-3">204–236;</span> Alexiu Viciu, <span class="CharOverride-3">Flori de câmp. Doine, strigături, bocete, balade</span>, îngr. şi introd. Romulus Todoran şi Ion Taloş, Cluj-Napoca, 1976, <span class="CharOverride-3">250–253</span>; C. Brăiloiu, Emilia Comişel, Tatiana Găluşcă-Cârşmariu, <span class="CharOverride-3">Folclor din Dobrogea,</span> introd. Ovidiu Papadima, Bucureşti, 1978, <span class="CharOverride-3">186–204</span>; A.S. Hâncu, V.S. Zelenciuc, <span class="CharOverride-3">Folclorul obiceiurilor de familie</span>, Chişinău, 1979, <span class="CharOverride-3">238–269</span>; Ion H. Ciubotaru, <span class="CharOverride-3">Folclorul</span> <span class="CharOverride-3">obiceiurilor familiale din Moldova </span>(<span class="CharOverride-3">Marea trecere</span>), introd. edit., cu un capitol de etnomuzicologie de Florin Bucescu şi Viorel Bârleanu, Iaşi, 1986, <span class="CharOverride-3">1–301</span>; Vasile Şişu, <span class="CharOverride-3">Odiseea sufletului. Epos funerar românesc,</span> Drobeta-Turnu Severin, 2001, <span class="CharOverride-3">332–373.</span> </p>
			<p class="Heuristica___m_RPR"><span class="CharOverride-2">Repere bibliografice:</span> A. Lambrior, <span class="CharOverride-3">Obiceiuri şi credinţe la români. Înmormântările,</span> CL, 1875, 5; T.T. Burada, [<span class="CharOverride-3">Bocetele populare</span>], CL, 1879, 2, 7, 1879, 10, 1883, 12; Aron Densuşianu, <span class="CharOverride-3">Istoria limbei şi literaturei române</span>, ed. 2, Iaşi, 1894, <span class="CharOverride-3">165–167</span>; Ion Muşlea, <span class="CharOverride-3">Cercetări etnografice şi de folclor</span>, II, îngr. şi introd. Ion Taloş, Bucureşti, 1972, <span class="CharOverride-3">7–28</span>; I.C. Chiţimia, <span class="CharOverride-3">Cântece populare funerare</span>, RITL, 1959, 3–4; I.C. Chiţimia, <span class="CharOverride-3">Bocetul</span> <span class="CharOverride-3">românesc în interpretarea lui George Coşbuc</span>, LL, 1966; Gheorghe Vrabie, <span class="CharOverride-3">Folclorul</span>, Bucureşti, 1970, <span class="CharOverride-3">250–275</span>; <span class="CharOverride-3">Ist. lit</span>., I, <span class="CharOverride-3">41–53</span>; Ernest Bernea, <span class="CharOverride-3">Poezii populare în lumina etnografiei</span>, Bucureşti, 1976, <span class="CharOverride-3">passim</span>; Mihai Pop, Pavel Ruxăndoiu, <span class="CharOverride-3">Folclor literar românesc</span>, 1976, <span class="CharOverride-3">192–217</span>; <span class="CharOverride-3">Dicţ. lit. 1900</span>, <span class="CharOverride-3">106–107</span>; Ovidiu Bârlea, <span class="CharOverride-3">Folclorul românesc</span>, I, Bucureşti, 1981, <span class="CharOverride-3">446–496</span>; Ion H. Ciubotaru, <span class="CharOverride-3">Cântecul funerar şi contextul său etnografic</span> (<span class="CharOverride-3">Moldova</span>), în <span class="CharOverride-3">Folclorul</span> <span class="CharOverride-3">obiceiurilor familiale din Moldova</span> (<span class="CharOverride-3">Marea trecere</span>), Iaşi, 1986, <span class="CharOverride-3">I–CXXXV</span>; Mariana Kahane, Lucilia Georgescu-Stănculeanu, <span class="CharOverride-3">Cântecul Zorilor şi Bradului (Tipologie muzicală),</span> Bucureşti, 1988; Ion H. Ciubotaru, <span class="CharOverride-3">Marea trecere. Repere etnologice în ceremonialul funebru din Moldova,</span> Bucureşti, 1999, <span class="CharOverride-3">205–305.</span> &#9;<span class="Semnatura">I.H.C. </span></p>
			<p class="Heuristica-PRIMUL"><span class="titlu-12">BOCIORT, Ignat Florian</span> (13.X.1924, Carand, j. Arad – 2.XII.2015, Berlin), estetician. Este fiul Anei (n. Cialma) și al lui Florea Bociort, pădurar. Urmează clasele primare în satul natal, fiind apoi bursier la Liceul „Moise Nicoară” din Arad. Urmează un an la Politehnica din Timișoara, pe atunci instituție militarizată, pentru a scăpa de armată, intrând după război ca student la Facultatea de Litere și Filosofie din București; va absolvi, dată fiind separarea ulterioară a instituției în 1948, mai întâi filosofia (1949) și apoi filologia (1950). După absolvire rămâne în Capitală ca redactor la „Contemporanul” și ca asistent, apoi lector la Facultatea de Filologie a Universității. În 1956 cere transferul la Timișoara, la recent înființata Facultate de Filologie, unde va ajunge profesor de teoria literaturii, de estetică literară și de lingvistică, predând până în 1986, când se pensionează. Primește o bursă la Berlin, unde între 1965 si 1970 este docent-invitat la Institutul de Romanistică al Universității Humboldt. La Berlin își dă doctoratul în filosofie și intră în contact cu mișcarea interlingvistică, al cărei propagator devine la întoarcerea în România. Publică zeci de articole de teoria literaturii, de estetică literară, de esperantologie în Europa, Brazilia și China. Stabilindu-se la Berlin, continuă să colaboreze la publicații din România, precum „Cultura” și „Spiritul critic”.</p>
			<p class="Heuristica-BASE">Lucrările de estetică ale lui <span class="CharOverride-2">B.</span> ilustrează versantul „științist” al abordării metaliterare. Autorul apelează constant la teoria sistemelor și la teoria informației pentru a elucida problemele abordate, care țin în principal de praxeologie și în particular de chestiunea progresului estetic. Cu toată sincronizarea metodologică la instrumente ale celei de-a doua jumătăți ale secolului al XX-lea, <span class="CharOverride-2">B. </span>ilustrează un caz oarecum exotic de anacronism programatic: se declară și acționează <span class="CharOverride-3">de facto</span> ca un continuator al lui Tudor Vianu, reluând problema progresului estetic din punctul totuși vetust bibliografic unde o lăsase acesta. Spre deosebire însă de Vianu, care în <span class="CharOverride-3">Introducere în teoria valorilor</span> apărase o poziție împotriva evoluției în cultură, <span class="CharOverride-2">B. </span>crede în progresul estetic al literaturii, invocând argumente din teoria informației, combătând abordările intuitiv-neștiințifice ori autonomismul literar (apără, de pildă, ideea că tema nu este indiferentă din punct de vedere estetic) și polemizând cu Kant, Croce ș.a. De la <span class="CharOverride-3">Teoria progresului literar-artistic</span> (1975) până la <span class="CharOverride-3">Progresul estetic al literaturii ca problemă a praxeologiei</span> (2012), cărțile autorului, impunătoare cantitativ, se reiau pe unele porțiuni, căutând elaborarea și perfecționarea tezei cu rezultate amestecate, subsumabile tezelor heteronomiste; o argumentație adesea solidă se combină în unele cazuri cu gusturi didactic-conservatoare. Complementar activității de estetician, <span class="CharOverride-2">B.</span> a fost un harnic popularizator în România al limbii esperanto. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-3">Teoria progresului literar-artistic</span>, Bucureşti, 1975; <span class="CharOverride-3">Teoria literaturii</span>, Timişoara, 1977; <span class="CharOverride-3">Estetică literară</span>, I–II, Timişoara, 1995; <span class="CharOverride-3">Convingeri, opinii, atitudini</span>, Cluj-Napoca, 2008; <span class="CharOverride-3">Estetică literară prin controverse</span>, Cluj-Napoca, 2011; <span class="CharOverride-3">Confruntări, memorii, povestiri</span>, Cluj-Napoca, 2012; <span class="CharOverride-3">Progresul estetic al literaturii ca problemă a praxeologiei</span>, Cluj-Napoca, 2012. </p>
			<p class="Heuristica___m_RPR"><span class="CharOverride-2">Repere bibliografice:</span> Nicolae Bârna, <span class="CharOverride-3">„Théorie du progrès littéraire et artistique”</span>, REVR, 1976, 4. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">BOCŞA, Nicolae</span> (26.XI.1905, Flămânda, azi Jiana, j. Mehedinţi – ?), poet. Este fiul Elenei şi al lui Constantin Bocşa. După clasele primare (1912–1917), absolvite la Flămânda, <span class="CharOverride-2">B.</span> urmează din 1919 Şcoala Normală în Turnu Severin. În septembrie 1925 revine ca „lucrător” în comuna natală, iar după definitivat se transferă la Cioroboreni, tot în judeţul Mehedinţi, unde funcţionează ca învăţător până în 1965, când se pensionează. <span class="CharOverride-2">B.</span> îşi publică primele versuri în 1927, în gazeta mehedinţeană „Opaiţul satelor”. Mai colaborează la „Datina”, „Revista Asociaţiei Invăţătorilor din Mehedinţi”, „Mehedinţeanul”, „Şcoala Mehedinţiului”, „Gorjeanul”, „Bucovina”, „Biruinţa”, „Severinul liber”, „Viitorul”. A mai semnat N. Bocşe, precum şi cu pseudonimul B. Montana. </p>
			<p class="Heuristica-BASE">Vehemenţa articolelor lui <span class="CharOverride-2">B.</span>, care împarte lumea în săraci şi bogaţi, vine dintr-un complex social, cu energice descărcări resentimentare. Violent, dar fără spirit, el încearcă să-şi convertească înverşunările în sarcasme. Numai că, în „petardele” rimate, pamfletarul nu-şi alege imprecaţiile. O grimasă de răutate ia locul umorului şi în broşurile în versuri <span class="CharOverride-3">Demonii Mehedinţiului</span> (1932) şi <span class="CharOverride-3">Romanţa Severinului pe 1938</span> (1938). Intenţia etică se perturbă în instantaneele lui groteşti, luând forma unor şarje de cârcotaş. Cu un debit abrupt, în rostiri colţuroase, stihuitorul, când cuprins de „duhul negrei desperări”, când agitând „pumnul răzbunării”, e mereu alături de dezmoşteniţii soartei. O voce cam stridentă se aude în buciumările de crez naţionalist. Visul României reîntregite îl însufleţeşte pe condeierul mehedinţean în suita eroică <span class="CharOverride-3">Din iureşul războiului sfânt</span> (1943). Peisajul agrest îl reconfortează pe autor, senin şi destins în versurile de atmosferă rustică şi naturistă. Dinspre trecut prinde contur „icoana” copilăriei (<span class="CharOverride-3">Daruri pentru copii</span>, 1933). Icoana, altarele de unde răzbesc „vibraţiuni de rugă”, o troiţă la răscruci, freamătul bătăii de aripă a unor îngeri intră în recuzita unei lirici cu tentă religioasă. După instalarea la putere a comuniştilor, <span class="CharOverride-2">B.</span>, în stihuiri răspândite prin presa vremii, lepădând obida şi oţărârea, îşi îmbracă stanţele în veşmânt convenţional, impudic de sărbătoresc, arătându-se voios până la cecitate de atâta „belşug de bine”. „Brigadierul”, „tractoristul” sunt „eroii” pe care acum îi exaltă, în vreme ce „speculanţii”, „sabotorii”, „yankeii” îi reactivează vechile îndârjiri. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Demonii Mehedinţiului</span>, Turnu Severin, 1932; <span class="CharOverride-3">Daruri pentru copii</span>, Turnu Severin, 1933; <span class="CharOverride-3">Romanţa Severinului pe 1938</span>, Turnu Severin, 1938; <span class="CharOverride-3">Din iureşul războiului sfânt</span>, Turnu Severin, 1943. </p>
			<p class="Heuristica___m_RPR"><span class="CharOverride-2">Repere bibliografice:</span> V. Rusu, <span class="CharOverride-3">Poeţi mehedinţeni</span>, II, Drobeta-Turnu Severin, 1979, <span class="CharOverride-3">6–8</span>; Firan, <span class="CharOverride-3">Profiluri</span>,<span class="CharOverride-3"> </span>I,<span class="CharOverride-3"> 116</span>; Florin Faifer, <span class="CharOverride-3">Îndârjitul</span>, CL, 1999, 9.<span class="CharOverride-3"> &#9;</span><span class="Semnatura">F.F</span><span class="CharOverride-3">. </span></p>
			<p class="Heuristica-PRIMUL"><span class="titlu-12">BODEA, Dan</span> (26.IX.1947, Rogoz, j. Maramureş), poet. Este fiul Victoriei (n. Cosma) şi al lui Ioan Bodea, ţărani. A urmat şcoala primară la Rogoz, liceul la Târgu Lăpuş (absolvent în 1965), ulterior înscriindu-se la Facultatea de Istorie a Universităţii din Bucureşti (1973–1977). A lucrat ca profesor (1977– 1990), apoi ca muzeograf la Muzeul Satului din Bucureşti. Din 1995 expert la Secretariatul de Stat pentru Culte, funcţionează mai mulţi ani ca profesor la Colegiul Romano-Catolic „Sf. Iosif” din Capitală. Este doctor în ştiinţe, cu teza <span class="CharOverride-3">Crucea în spaţiul civilizaţiei vechi ţărăneşti din România</span>, şi desfăşoară o asiduă activitate de cercetare. Este membru al Centrului de Orientalistică şi al Centrului de Istorie a Bisericii de la Universitatea din Bucureşti şi al Universităţii Mării Negre, are o activitate intensă de istoric şi teolog, a semnat numeroase articole de specialitate etc. A debutat în „Suplimentul literar-artistic al «Scânteii tineretului»” cu poezii şi s-a manifestat editorial după 1989, publicând câteva volume de versuri, precum şi eseuri (despre civilizaţia rurală, despre destinul românesc). Şi-a ales ca mentori pe N. Steinhardt şi pe Ioan Alexandru, acesta din urmă prefaţându-i de altfel volumul de debut, <span class="CharOverride-3">Cântare din cântare</span>, apărut în<span class="CharOverride-3"> </span>1993.</p>
			<p class="Heuristica-BASE">Poezia lui <span class="CharOverride-2">B.</span> se caracterizează prin patriotism, paseism, religiozitate, mesianism etnic şi misionarism religios creştin. Ţara, românimea, strămoşii, voievozii (Mircea cel Bătrân, Mihai Viteazul, Ştefan cel Mare) sunt convocaţi frecvent în discursul poetic. Se poate spune, astfel, că poezia lui este în bună parte asemănătoare, în pofida distanţei în timp, cu o anumită lirică patriotică ori de meditaţie istorică, oraculară, vag sau criptic vindicativă, care a fost tolerată ori încurajată de naţionalismul ceauşist, fiind diferită doar prin recursul masiv şi explicit la religiozitate şi prin afirmarea poziţiei anticomuniste, promonarhice, manifestă, de pildă, într-o odă lui Mihai I. Uneori se disting accente neoexpresioniste de filiaţie blagiană, în viziuni ceva mai aspre şi mai sumbre decât cele ale maestrului: „Năpraznic cădeau pietre.../ Pietre peste pietre se azvârleau.../ Pământul se trăgea spre esenţă/ Neîndurând biciul să lovească/ Pântecul, în care s-a zămislit pruncul.../ Pe creste iubirea lumina verdele frunzei/ Cuvântul Dorire” (<span class="CharOverride-3">Tablou</span>). Poetul abordează şi tematica erotică, tratând-o în stilul biblic, al <span class="CharOverride-3">Cântării Cântărilor. </span>În general, frecvenţa terminologiei biblice, liturgice şi ecleziastice („Scriptură”, „ieslea slăvirii”, „aghiasmă”, „veniţi şi luaţi lumină” etc.) conferă liricii lui <span class="CharOverride-2">B.</span> timbrul ei specific, aşa după cum la nivelul substanței principalul ei atribut distinctiv este nutrirea masivă din simbolistica biblică, din patrimoniul de trăire şi exprimare a evlaviei creştineşti. Aceste însuşiri concură la definirea uneia dintre ipostazele întoarcerii, în poezie, după 1989, la spiritul religios. Ruga, ritualul creştin, exaltarea imnică a iubirii, rostirea răspicată a experienţei lăuntrice a devoţiunii creştineşti, a cucerniciei şi a aspiraţiei spre mântuire sunt realităţile omniprezente ale acestei lirici de exclamaţie şi fervoare religioasă, formulată într-un lexic simplu (cel fundamental, cu frecventarea lexicului liturgic sau biblic), cu imagistică puţină, banală sau discretă. Forţa acestei poezii, câtă este, încearcă să se impună prin intensitatea – iar nu prin meşteşugirea – rostirii, prin vădirea peremptorie a puterii credinţei. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Cântare din cântare</span>, pref. Ioan Alexandru, Bucureşti, 1993; <span class="CharOverride-3">Vita coronata</span>, pref. Ioan Alexandru, Bucureşti, 1993; <span class="CharOverride-3">Etern şi emblematic în devenirea neamului românesc</span> (în colaborare cu Cornelia Călin Bodea), Bucureşti, 1994; <span class="CharOverride-3">Floarea florilor</span>, pref. Gheorghe Istrate, Bucureşti, 1995; <span class="CharOverride-3">Fiul omului</span>, Bucureşti, 1997; <span class="CharOverride-3">Discursul crucii la români</span>, pref. Răzvan Theodorescu, Bucureşti, 1997; <span class="CharOverride-3">La cruce–fântână</span>, Cluj-Napoca, 1998; <span class="CharOverride-3">La crucea–lumină</span>, Cluj-Napoca, 2000; <span class="CharOverride-3">La crucea-Înviere</span>, Oradea, 2000; <span class="CharOverride-3">La Crucea-Înălţare</span>, pref. Gheorghe Istrate, Cluj-Napoca, 2001; <span class="CharOverride-3">La crucea-legământ</span>, Cluj-Napoca, 2002; <span class="CharOverride-3">Ioan Paul al II-lea, profet al timpurilor noi</span>, București, 2005; <span class="CharOverride-3">Pentru că nu ne temem</span>, Târgu Lăpuş, 2006; <span class="CharOverride-3">La crucea-iubire</span>, Târgu Lăpuş, 2007; <span class="CharOverride-3">La Crucea - Înălţare</span>, Târgu Lăpuş, 2007; <span class="CharOverride-3">Totus tuus</span>, Târgu Lăpuş, 2007; <span class="CharOverride-3">Laudibus virginis matris</span>, Târgu Lăpuş, 2008; <span class="CharOverride-3">Salve regina</span>, Târgu Lăpuş, 2008; <span class="CharOverride-3">Assunta</span>, Târgu Lăpuş, 2009; <span class="CharOverride-3">Deipara</span>, Târgu Lăpuş, 2009; <span class="CharOverride-3">La Crucea-Treime Sfântă</span>, Târgu Lăpuş, 2010; <span class="CharOverride-3">Timpul care mi-a luat cuvântul</span>, Târgu Lăpuş, 2011; <span class="CharOverride-3">Vitralii</span>, Târgu Lăpuş, 2011; <span class="CharOverride-3">Media&#173;trix, </span>postfață Victoria Kaposzta, Târgu Lăpuș, 2012; <span class="CharOverride-3">Portalul iubirii</span>, Târgu Lăpuş, 2012<span class="CharOverride-2">.</span></p>
			<p class="Heuristica___m_RPR"><span class="CharOverride-2">Repere bibliografice:</span> Laurenţiu Ulici, <span class="CharOverride-3">„Cântare din cântare”</span>, DEP, 1994, 20; Geo Vasile, <span class="CharOverride-3">Crucea ca oratorie a cerurilor</span>, LCF, 1997, 9; Sabina Ispas, <span class="CharOverride-3">O lucrare de referinţă: Dan Bodea, „Discursul crucii la români”</span>, DEP, 1998, 179; Răzvan Theodorescu, <span class="CharOverride-3">Consideraţii asupra lucrării „Discursul crucii la români”</span>, DEP, 1998, 183; Gheorghe Istrate, <span class="CharOverride-3">„La crucea–Înviere”</span>, „Curierul românesc”, 2000, 6; Al. Cistelecan, <span class="CharOverride-3">Pricesne, predici, psalmi</span> <span class="CharOverride-3">(I)</span>, „Piaţa literară“, 2002, 31. &#9;<span class="Semnatura">N.Br.</span></p>
			<p class="Heuristica-PRIMUL"><span class="titlu-12">BODISCO, Antoaneta</span> (17.I.1916, Piteşti – 9.IV.2005, Köln, Germania), poetă, prozatoare. Este fiica Floricăi (n. Rusu) şi a lui Marin Iordache, ofiţer, şi nepoată a lui Vladimir Streinu. După ce îşi ia licenţa în latină şi greacă la Facultatea de Litere şi Filosofie din Bucureşti (1939), lucrează în Ministerul Propagandei Naţionale (1940–1942), apoi la Ministerul Culturii Naţionale şi al Cultelor (1943), de unde este trimisă la Institutul Român din Madrid. Din 1946 rămâne definitiv în Spania, căsătorindu-se cu diplomatul D. Arvid de Bodisco, autoexilat şi el în Occident. Din când în când vocea ei se face auzită la Radio Madrid, iar numele îi apare în presa spaniolă. După dispariţia soţului ei, <span class="CharOverride-2">B.</span> se instalează în 1962 la München ca angajată la postul de radio Europa Liberă. Între 1964 şi 1977 este crainică la emisiunile în limba română la Deutschlandfunk din Köln. Debutează în 1946, la Madrid, cu un roman de aventuri în limba spaniolă, <span class="CharOverride-3">Un puerto en el Mar Negro</span>. Debutul în limba română se produce mai târziu, în 1953, cu versuri publicate în revista „Îndreptar” din München. Curând devine un nume cunoscut în periodicele exilului românesc, colaborând la „Apoziţia” (München), „Caete de dor” (Paris), „Cuvântul în exil” (München), „Fiinţa românească” (Paris), „Libertatea românească” (Madrid), „Limite” (Paris), „Revista scriitorilor români” (München) ş.a. Singurul său volum de versuri, intitulat <span class="CharOverride-3">La apus de cuvânt</span>, apare în 1970, la Roma, cu o prefaţă de Mircea Popescu şi cu ilustraţii de Eugen şi Tudor Drăguţescu. Cartea este dedicată latinistului N.I. Herescu, care a contribuit nu numai la formarea intelectuală a autoarei, ci i-a marcat şi destinul literar. </p>
			<p class="Heuristica-BASE"><span class="CharOverride-2">B.</span> a adus în alchimia poeziei propria cultură, europeană şi umanistă, ca şi Ion Pillat, de altfel, cu care are atâtea afinităţi. Toposul este acelaşi, spaţiul rural al copilăriei fiind rememorat cu emoţie şi sensibilitate (<span class="CharOverride-3">Copilărie</span>,<span class="CharOverride-3"> Toamna</span>). Poezia <span class="CharOverride-3">Pe Argeş</span> aduce în plus cadenţele liricii latine, pe care poeta o deprinsese traducând şi comentând elegiile lui Properţiu. Elegiacul îi infuzează versul, îndeosebi textele vizând drama exilului (<span class="CharOverride-3">Tristia</span>,<span class="CharOverride-3"> Peisaj</span>) sau tematica existenţială (<span class="CharOverride-3">Timp</span>, <span class="CharOverride-3">Biografie</span>). Poemele sunt localizate la Madrid sau Toledo. Ardenţele spaţiului hispanic din versurile erotice (<span class="CharOverride-3">Nunta, Felină</span>) sunt cenzurate cu discreţie şi delicateţe feminină. Ritmurile interioare ale liricii moderne, sugerate în <span class="CharOverride-3">Moartea lui Don Quijote</span>, vor fi dezvoltate în poemele de după apariţia volumului din 1970: <span class="CharOverride-3">Regele Oedip, Dekagon, Eron</span> ş.a.<span class="CharOverride-3"> </span>rămase în pagini de revistă<span class="CharOverride-3">. </span><span class="CharOverride-2">B.</span> evoluează spre o poezie pură, aproape încifrată, care comunică un echilibru câştigat.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Un puerto en el Mar Negro</span>, Madrid, 1946; <span class="CharOverride-3">La apus de cuvânt</span>, pref. Mircea Popescu, cu ilustraţii de Eugen şi Tudor Drăguţescu, Roma, 1970. </p>
			<p class="Heuristica___m_RPR"><span class="CharOverride-2">Repere bibliografice: </span>G.F.<span class="CharOverride-2"> </span>[G. Filiti], <span class="CharOverride-3">Apus de cuvânt</span>, „La Nation roumaine”, 1971, 255; Sanda Stolojan, <span class="CharOverride-3">„La apus de cuvânt”</span>,<span class="CharOverride-3"> </span>„Limite” (Paris), 1971, 8; Al. Cistelecan, <span class="CharOverride-3">Şcoala clasică a melancoliei</span>, VTRA, 1998, 4; Liliana Corobca, <span class="CharOverride-3">Prozele Antoanetei Bodisco</span>, JL, 2004, 13–16; <span class="CharOverride-3">Dicţ. scriit. rom.</span>,<span class="CharOverride-3"> </span>I, <span class="CharOverride-3">300–301</span>;<span class="CharOverride-3"> </span>Popa,<span class="CharOverride-3"> Ist. lit.</span>,<span class="CharOverride-3"> </span>I, <span class="CharOverride-3">1088</span>; Manolescu, <span class="CharOverride-3">Enciclopedia</span>,<span class="CharOverride-3"> 94–95</span>. &#9;<span class="Semnatura">S.I. </span></p>
			<p class="Heuristica-PRIMUL"><span class="titlu-12">BODIU, Andrei </span>(27.IV.1965, Baia Mare – 3.IV.2014, Oradea), poet, prozator, critic și istoric literar. Este fiul lui Yvonne Bodiu (n. Chefneux), de origine elvețiană, și al lui Anatolie Bodiu, ambii ingineri. A absolvit Liceul Unirea din Brașov (1983), iar în perioada 1984–1988 a urmat Facultatea de Filologie a Universităţii din Timișoara, specializarea română–engleză. În perioada liceului a participat la ședințele organizate de Cercul Literar 19 din Brașov (coordonat de Alexandru Mușina, pe care l-a recunoscut ca maestru), iar în perioada facultății a activat în cadrul cenaclului timișorean Orizont. În 2001 și-a luat doctoratul în filologie la Universitatea de Vest cu o teză despre poezia generaţiei ’80. În intervalul 1988–1994 a fost, succesiv, profesor de limba și literatura română la Apața (județul Brașov), redactor la revista „Interval” și profesor la Școala Normală din Brașov. Începând cu 1994, este cadru didactic (din 2007, profesor) la Facultatea de Științe (ulterior de Litere) a Universității Transilvania din Brașov, unde predă istoria literaturii române. A îndeplinit funcțiile de șef al Catedrei de limba şi literatura română (2001–2004), decan al Facultății de Litere (2004–2012) și vicepreședinte al Senatului Universității (din 2012). A debutat în revista „Dialog” (1984) cu un grupaj compus din poemele <span class="CharOverride-3">Bijuterii muzicale, Vagabondaj, A.B. A.B. A.B.</span> și <span class="CharOverride-3">Double fantasy</span>, iar editorial în volumul colectiv <span class="CharOverride-3">Pauză de respirație </span>(1991), alături de Simona Popescu, Caius Dobrescu și Marius Oprea. Între 1997 și 2004 a fost redactor-șef al revistei „Interval”, iar din 2011 este, alături de Alexandru Mușina, editor senior al revistei „Corpul T”. A mai colaborat la „Observator cultural”, „Familia”, „Euphorion”, „Transilvania”, „România literară”, „Caietele Echinox”, „Interlitteraria”, „Monitorul de Brașov” ș.a. I s-au acordat mai multe premii, între care Premiul Filialei din Brașov a Uniunii Scriitorilor (1991), Premiul revistei „Poesis” (1991, 1994, 2008), Premiul ASPRO (2000), Premiul Uniunii Scriitorilor (2008).</p>
			<p class="Heuristica-BASE">În cadrul Grupului de la Brașov, din care autorul a făcut parte, alături de Caius Dobrescu, Simona Popescu și Marius Oprea, poezia lui <span class="CharOverride-2">B.</span> se distinge în primul rând prin radicalizarea programatică a prozaismului. La el nu se întâlnesc nici arierplanul politic și ideologic din lirica lui Caius Dobrescu, nici polifonia și intertextualitatea Simonei Popescu. Dimpotrivă, autorul <span class="CharOverride-3">Poeziilor patriotice</span> (1995) practică în mod deliberat o artă austeră, menită să sugereze, prin chiar sărăcia ei, afină cu textele „ultimului” Bacovia, lipsa de coerență, de sens și de transcendență a lumii. Constante sub raportul viziunii, cărţile lui variază doar din punctul de vedere al formei și al perspectivei. Compozițional, se constată o tranziție dinspre poemele biografiste de largă respirație, proiectate în manieră optzecistă – și antologate cu precădere în <span class="CharOverride-3">Pauză de respirație</span> și în<span class="CharOverride-3"> Cursa de 24 de ore</span> (1994) – către o expresie cvasiaforistică, precum în următoarele „poezii patriotice”, extrase din culegerea din 1995: „Tot timpul/ îmi sună un/ telefon/ în creier” sau „Îmi văd moaca în oglindă la televizor/ în ziare.// Nu-mi mai spune aproape nimic”, iar apoi către „scenele” cu caracter ironic și anecdotic din <span class="CharOverride-3">Studii pe viaţă şi pe moarte</span> (2000) și, mai ales, din <span class="CharOverride-3">Oameni obosiţi</span> (2008; Premiul Uniunii Scriitorilor). Mai relevantă este, însă, cealaltă evoluție, care marchează deplasarea de la confesiune la dedublare, mai exact, de la poemul monoplan, limitat la descrierea propriilor contingențe biografice („Aici stau eu. [...] Aici/ și acum. În camera 319/ printre pânze subțiri albe sau roșii/ și cât de puternică e acum lumina ea atinge/ covorul plin de păr și de/ fire de praf.// De aici înțeleg lucrurile;/ pasajul pavajul oamenii/ copacii banca ridurile/ precise”), către un discurs care se naște din parazitarea, coruperea și deconstrucția oricăror constructe semantice prefabricate, fie că e vorba despre reclame și elemente ale culturii pop, despre retorica național-comunistă („Și patria numai bună pentru un împărat roman// Și patria pe care numai obosit/ Creierul nostru nu o dă de o parte” – <span class="CharOverride-3">Un tren încetinind. La Feldioara</span>). În ultima ei fază poezia lui <span class="CharOverride-2">B.</span> tematizează cu obstinație modurile prin care realitatea dejoacă orice tentativă a ficțiunilor de a-i conferi o semnificație. Contingentul impregnează și romanul <span class="CharOverride-3">Bulevardul Eroilor</span> (2004), ale cărui personaje sunt ușor reperabile atât în mediul universitar brașovean, cât și în lumea politică românească din primii ani ai noului mileniu. Însuși titlul ironic (împrumutat de la numele străzii pe care se află Facultatea de Litere din Brașov) sugerează natura (auto)biografică a cărții, pe care autorul o confirmă dezvăluind că și-a propus să ofere „o imagine vie a lumii noastre de azi, pornind de la viața în universitate”. El<span class="CharOverride-2"> </span>inaugurează astfel o tradiție a romanului universitar brașovean, pe care o vor continua, în anii următori, Caius Dobrescu și Alexandru Mușina. <span class="CharOverride-3">Jurnalexpress Europa 2000</span> (2001) este rodul proiectului „Literaturexpress”, o călătorie cu trenul pe ruta Lisabona – Moscova – Berlin, de care au beneficiat o sută de poeți europeni. Textul interesează mai ales prin reflecțiile asupra diferențelor care separă încă estul de vestul Europei, ca urmare a experienței (post)comuniste pe care a traversat-o prima jumătate a continentului. În fine, critica lui <span class="CharOverride-2">B.</span> se află într-o vădită consubstanțialitate cu beletristica lui. Exceptându-l pe Ion Barbu, autorul abordează monografic mai ales subiecte cu care se simte afin, fie prin dimensiunea prozaismului, fie prin aceea a livrescului. Astfel, deși respectă rigorile unei cercetări doctorale, primul volum din proiectul întrerupt <span class="CharOverride-3">Direcția optzeci în poezia română</span> (2000) conține și o evidentă notă pro domo. Precizând că „a defini optzecismul drept postmodernism e inexact” și arătându-se circumspect față de o eventuală „echivalență între postmodernism și valoare”, <span class="CharOverride-2">B.</span> preferă să lucreze cu conceptul generaționist de „optzecism”, pe care îl consideră „ultimul model poetic românesc”, întrucât raza sa de acțiune „începe la sfârșitul anilor ’70 și continuă și astăzi”. Fervoarea analitică pretzentă aici este şi punctul forte al istoricului literar și în <span class="CharOverride-3">Şapte teme ale romanului postpaşoptist</span> (2002), volum consacrat reprezentării amorului, societății, orașului, suferinței, morții, Celuilalt și scrisului într-un eșantion romanesc din deceniul 1855–1865, unde finețea observațiilor de amănunt (precum conexiunea dintre intensitatea erosului și teatralizarea epicului) compensează adeseori riscul decontextualizării. Dintre micromonografiile elaborate de <span class="CharOverride-2">B.</span> – <span class="CharOverride-3">Mircea Cărtărescu</span> (2000), <span class="CharOverride-3">George Coşbuc</span> (2002) <span class="CharOverride-3">Ion Barbu</span> (2005) –, prima cuprinde în plus față de comentariile din <span class="CharOverride-3">Direcția optzeci...</span> doar o secțiune consacrată prozei lui Mircea Cărtărescu, care se configurează ca o problematizare a prezumtivului „manierism” narativ al scriitorului. Cea mai reușită piesă a tripticului monografic aceea dedicată lui Coșbuc, care se impune atât prin coerență, cât și prin originalitate, descriindu-l pe scriitorul<span class="CharOverride-3"> </span>ardelean ca pe „un poet livresc, un profesionist care, sintetizând o experienţă culturală majoră, a încercat, deloc nepotrivit canoanelor vremii, să transforme lumea sub semnul frumuseţii”. Mai puțin convingător e studiul <span class="CharOverride-3">Ion Barbu</span>, care îl recomandă pe modernistul interbelic drept un poet al „lumilor posibile”, dar se instalează pe suprafața unor generalități, evitând dialogul atât cu teoriile contemporane ale fenomenului ficționalității, cât și cu o mare parte a exegezei barbiene postbelice. <span class="CharOverride-3">Evadarea din vid</span> (2008) este o carte scrisă din „unghiul de vedere [...] al poetului” despre poeți de la cumpăna veacurilor XX și XXI pe care <span class="CharOverride-2">B.</span> îi consideră „cel puțin interesanți”. Se resimte de-a lungul comentariului o anume complicitate cu autorii comentați, chiar dacă aceștia – majoritatea (post)optzeciști – acoperă un spectru eterogen de formule și realizări, care se întinde de la Ion Pop, Marin Mincu și Ioan Flora la Doina Ioanid, Dan Sociu și Ruxandra Novac. </p>
			<p class="Heuristica_CITAT">Andrei Bodiu e un scriitor foarte cunoscut, probabil cel mai valoros autor de poezie „cotidienistă“ al ultimelor două decenii de literatură română. Component al micului „Grup de la Brașov“, el a mizat cel mai hotărât pe ceea ce am putea numi „simplitate construită“. Spre deosebire de colegii săi, Bodiu a evitat structurile complicate, intertextualitățile sofisticate, manierismele de tot felul și s-a „limitat“ – dar fără să limiteze profunzimea mesajelor și valoarea textelor sale – la descripția sumară, la narațiunea concentrată, la confesiunea aparent ingenuă, în enunțuri laconice, poemul reducându-se la câteva propoziții, la câteva elemente de decor, la câte o întâmplare „oarecare“, la vreo întâlnire a personajului-„narator“ cu un prieten sau cu o fată. </p>
			<p class="Heuristica_CITAT_semnat">ION BOGDAN LEFTER</p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Pauză de respiraţie</span> (în colaborare cu Simona Popescu, Caius Dobrescu şi Marius Oprea), Bucureşti, 1991; ed. 2, Bucureşti, 2011; <span class="CharOverride-3">Cursa de 24 de ore</span>, Timişoara, 1994; <span class="CharOverride-3">Poezii patriotice</span>, Timişoara, 1995; <span class="CharOverride-3">Direcţia optzeci în poezia română</span>, I, Piteşti, 2000; <span class="CharOverride-3">Mircea Cărtărescu</span>, Braşov, 2000; <span class="CharOverride-3">Studii pe viaţă şi pe moarte</span>, Piteşti, 2000; <span class="CharOverride-3">Jurnalexpress Europa 2000</span>, pref. Ion Bogdan Lefter, Piteşti, 2001; <span class="CharOverride-3">George Coşbuc</span>, Braşov, 2002; <span class="CharOverride-3">Şapte teme ale romanului postpaşoptist</span>, Piteşti, 2002; <span class="CharOverride-3">Bulevardul Eroilor</span>, pref. Ion Bogdan Lefter, Piteşti, 2004; <span class="CharOverride-3">Ion Barbu</span>, Braşov, 2005; <span class="CharOverride-3">Evadarea din vid</span>, Piteşti, 2008; <span class="CharOverride-3">Oameni obosiţi</span>, Piteşti, 2008. <span class="CharOverride-2">Antologii: </span><span class="CharOverride-3">Romanian Poets of the 80s and 90s.</span>, Pitești, 1999 (în colaborare cu Romulus Bucur și Georgeta Moarcăs); <span class="CharOverride-3">Junii ’03. Antologia tinerilor prozatori brașoveni</span>, Braşov, 2003 (în colaborare cu Caius Dobrescu și Alexandru Mușina); <span class="CharOverride-3">Poezia română postbelică</span>, Braşov, 2006 (în colaborare cu Caius Dobrescu); <span class="CharOverride-3">Maratonul European de Poezie</span>, Braşov, 2007; <span class="CharOverride-3">Literatură şi civilizaţie. Scriitori români</span> <span class="CharOverride-3">canonici şi reforma curriculară</span>,<span class="CharOverride-3"> </span>I–II, Braşov, 2008 (în colaborare cu Caius Dobrescu); <span class="CharOverride-3">Repertoar de termeni postmoderni</span>, Braşov, 2009 (în colaborare cu Caius Dobrescu); <span class="CharOverride-3">Legitimarea literaturii în secolul XX european. Studii asupra discursurilor și strategiilor culturale</span>,<span class="CharOverride-3"> </span>Braşov, 2010 (în colaborare cu Rodica Ilie și Adrian Lăcătuș); <span class="CharOverride-3">Literature in Totalitarian Regimes. Confrontation, Autonomy, Survival</span>, Braşov, 2011 (în colaborare cu Rodica Ilie și Adrian Lăcătuș); <span class="CharOverride-3">Dilemele identității. Forme de legitimare a literaturii în discursul cultural european al secolului XX</span>,<span class="CharOverride-3"> </span>Braşov, 2011 (în colaborare cu Rodica Ilie și Adrian Lăcătuș); <span class="CharOverride-3">Literatura română contemporană. Eugen Negrici şi Cornel Ungureanu</span>, Braşov, 2011 (în colaborare); <span class="CharOverride-3">Trupul și litera. Explorări critice în biografia și opera lui Gheorghe Crăciun</span>,<span class="CharOverride-3"> </span>Cluj-Napoca, 2012 (în colaborare cu Georgeta Moarcăs); <span class="CharOverride-3">Literatura română contemporană. Ilie Constantin şi Augustin Buzura</span>, Cluj-Napoca, 2012.</p>
			<p class="Heuristica___m_RPR"><span class="CharOverride-2">Repere bibliografice:</span> Alexandru Mușina, <span class="CharOverride-3">Brașov, „Cercul literar 19”</span>, TR, 1982, 28; Florin Manolescu, <span class="CharOverride-3">Poezia Grupului de la Brașov</span>, LCF, 1991, 23; Ioan Moldovan, <span class="CharOverride-3">Cvartet</span>,<span class="CharOverride-3"> </span>F, 1991, 10; Sanda Cordoș, <span class="CharOverride-3">Ritmul respirației</span>, TR, 1991, 37; Al. Cistelecan, [<span class="CharOverride-3">Andrei Bodiu</span>], VTRA, 1991, 12, LCF, 1994, 9, F, 2006, 9, 2007, 3; Traian T. Coșovei, [<span class="CharOverride-3">Andrei Bodiu</span>], CNT, 1993, 28–29, 2002, 9; Caius Dobrescu, <span class="CharOverride-3">Lada și omul</span>, VTRA, 1995, 1-2; Cornel Moraru, <span class="CharOverride-3">Un maratonist al clipei</span>, VTRA, 1995, 1–2; Galaicu-Păun, <span class="CharOverride-3">Poezia</span>, <span class="CharOverride-3">196–198</span>; Gheorghe Crăciun, <span class="CharOverride-3">Poezie de mare viteză pentru un alergător de cursă lungă</span>, OC, 2000, 13; Simona Popescu, <span class="CharOverride-3">Despre numele care se destramă în alte geometrii</span>, OC, 2000, 18; Bucur, <span class="CharOverride-3">Poeți optzeciști</span>, <span class="CharOverride-3">30–34</span>,<span class="CharOverride-3"> 230–232</span>; Grigurcu, <span class="CharOverride-3">Poezie</span>, I, <span class="CharOverride-3">132–134</span>; C. Rogozanu, [<span class="CharOverride-3">Andrei Bodiu</span>],<span class="CharOverride-3"> </span>RL, 2001, 42, SDC, 2005, 33; Ion Bogdan Lefter, <span class="CharOverride-3">Comentatorul de poezie</span>, OC, 2002, 124; Irina Marin, <span class="CharOverride-3">Coșbuc, artist livresc</span>,<span class="CharOverride-3"> </span>RL, 2003, 40; Șerban Axinte, <span class="CharOverride-3">Andrei Bodiu – șapte teme ale romanului postpașoptist</span>, TP, 2004, 5; Cosmin Ciotloș, <span class="CharOverride-3">Listele lui Bodiu</span>, RL, 2006, 16; Andrei Terian, [<span class="CharOverride-3">Andrei Bodiu</span>], VTRA, 2006, 7, CLT, 2008, 191; Ștefania Plopeanu, <span class="CharOverride-3">„Studii pe viață și pe moarte”</span>, T, 2008, 4; Manolescu, <span class="CharOverride-3">Istoria</span>, <span class="CharOverride-3">1417–1418</span>; Mircea A. Diaconu, <span class="CharOverride-3">Ironia unui sceptic</span>, RL, 2009, 6; Bianca Burța-Cernat, <span class="CharOverride-3">Dincolo de poezia cotidianului</span>, OC, 2009, 473; Vakulovski, <span class="CharOverride-3">Portret, 202–215</span>; Soviany, <span class="CharOverride-3">Cinci decenii</span>, II, <span class="CharOverride-3">63–65</span>; Cistelecan, <span class="CharOverride-3">Diacritice</span>, II, <span class="CharOverride-3">29–40. &#9;</span><span class="Semnatura">A.T.</span></p>
			<p class="Heuristica-PRIMUL"><span class="titlu-12">BODNARU, Adrian</span> (4.X.1969, Bocşa), poet, traducător. Este fiul Smarandei Bodnaru (n. Ghiţă) și al lui Ioan Bodnaru, ingineri. A urmat Liceul Teoretic la Balş (Olt) și Universitatea Politehnică din Timişoara. A fost desenator tehnic la Întreprinderea de Osii şi Boghiuri din Balş (1988–1989), redactor la ziarul „Realitatea bănăţeană” din<span class="CharOverride-3"> </span>Timişoara, realizator al suplimentului cultural „Suplimentul de marţi” (1995–1996), corector și şef al secţiei de cultură la ziarul „Timişoara”, unde a coordonat<span class="CharOverride-3"> </span>suplimentul cultural<span class="CharOverride-3"> </span>„Altsupliment”<span class="CharOverride-3"> </span>(1996–1998), referent mass-media, purtător de cuvânt la Teatrul Naţional din Timişoara (1997–2000), redactor-şef și director executiv la Editura Sedona<span class="CharOverride-3"> </span>din Timişoara (1997–1998), corespondent-colaborator la ziarul „Ziua”<span class="CharOverride-3"> </span>din<span class="CharOverride-3"> </span>Bucureşti (1998–1999), director editorial la Editura Brumar<span class="CharOverride-3"> </span>din<span class="CharOverride-3"> </span>Timişoara (1998–2001), director-administrator al SC Dya Critic SRL (din 2001), director al Editurii Universităţii de Vest din Timişoara (din 2001), director editorial la Editura Diacritic (din 2011). Din 2006 predă cursurile <span class="CharOverride-3">Managementul editării şi al editurii</span> și <span class="CharOverride-3">Sisteme de</span> <span class="CharOverride-3">difuzare a culturii scrise</span> la masteratul <span class="CharOverride-3">Managementul resurselor culturale</span>, Facultatea de Litere, Istorie şi Teologie, Universitatea de Vest din Timişoara. A debutat cu poeme la „Orizont” în 1991. Debutul editorial s-a produs cu <span class="CharOverride-3">a bodnaru şi alte verbe</span> (1994). A mai colaborat la „Echinox”, „Poesis”, „Zig-zag magazin”, „Luceafărul”, „Forum studenţesc”, „Apostrof”, „Familia”, „Timpul”, „Semenicul”, „Verso”, „Tribuna”, „Steaua”, „Vatra”, „România literară”, „Mozaicul”, „Viaţa românească”, „Scrisul românesc”, „Ramuri”, „Ateneu”, „Arca”, „Translationes”, „Orient Latin” ş.a. A primit în 2001, în 2005 și în 2011 Premiul Filialei Timişoara a Uniunii Scriitorilor.</p>
			<p class="Heuristica-BASE"><span class="CharOverride-2">B.</span> ilustrează ipostazele unui manierism eterogen, testând ipostaze precum metaforita suprarealistă a debutului, manevre în zona elipsei sintactice și a ermetizării semantice, experimente în zona poeziei cu formă fixă, recuzita minimalismului domestic. Unul dintre maeștrii săi, relevându-i sintaxa „dislocată, abruptă, ruptă, întreruptă”, a observat că „retoric vorbind, figurile-i de predilecţie sunt tmeza şi hiperbatul – adică «tăietură» şi «trecere dincolo, ieşire (din cadru), depăşire»” (Şerban Foarţă). Alți maeștri sunt Leonid Dimov, Ion Barbu și, într-o măsură mai mică, Emil Brumaru. În volumul de debut <span class="CharOverride-3">a bodnaru şi alte verbe</span> poetul apare în ipostaza sa cea mai vulnerabilă – un sentimental încercând să se disimuleze prin supradoză de metafore: „desculță, noaptea nevoii/ se scurgea prin mărgelele castrate/ nici o splină din lume nu mai poate opri/ fuga strepezită ce răstoarnă scaunul/ se va face din gâtul înalt al înghițitoarei de săbii/ insomnia ca o poftă de mâncare” (<span class="CharOverride-3">câteva din poemele orașului mic</span>). Versurile din volumul <span class="CharOverride-3">noi şi purtate</span> (1996) sunt superioare prin prezența, oricât de comprimată semantic, a ironismului: „ard precum iarna cămașa de vară/ noaptea cu scrumiera plină/ și cu luna pierdută de clară/ și de vină”; „m-am oprit să-mi arăt buzunare/ că e scenariu –/ ziua de salariu/ noaptea de culcare”. Abia <span class="CharOverride-3">toate drepturile rezervate, inclusiv Suedia şi Norvegia</span> (2000) stabilizează vocea poeziei lui <span class="CharOverride-2">B.</span>, atingând o versiune eliptic-barbiană, precum într-un poem din ciclul <span class="CharOverride-3">Cinci romane (de dragoste) aproape rusești</span>:<span class="CharOverride-3"> </span>„– Al damei picior pentru bust! urà/ lama de ras picăturii de sânge din rondul/ panselei ce, puse pe aer/ ca un spirt ustura, –/ fel de fel e,-i păruse,-n largul său, fondul/ tău (de ten) dimineții deschise la gât de lumină,/ ca infarctul târziu, de cravată și pe stra-/ dă; ’ntr-un bust revopsit cu benzină/ mă-mbrăcasem în casa femeii, rupestra”. Paginile din <span class="CharOverride-3">Versuri şi alte forme fixe</span> (2002) repertoriază rigorile poeziilor cu formă fixă, ilustrând mai tot insectarul taxonomic. <span class="CharOverride-3">O legătură de chei</span> (2010), cel mai bun volum al poetului, prezintă laolaltă cu sonoritățile dimoviene o îmblânzire – cel puțin formală – a ermetismului, prin renunțarea la caznele sintactice. Poezia câștigă în fluență și în priza asupra cititorului. Proza poemelor în proză din <span class="CharOverride-3">Dictando</span> (2012) – experimentată și într-o secțiune din <span class="CharOverride-3">Ziua de apoimâine</span> (2004) – îl servește mai puțin pe <span class="CharOverride-2">B.</span>, întrucât, descinsă de centura cu țepi a rigorilor formale, literatura autorului își pierde identitatea, rămânând o pastișă suprarealistă. Un experiment este <span class="CharOverride-3">POLIversuri</span> (2012), „culegere de texte, pe ritm și rimă, […] ce consumă un sezon (2011–2012) al echipei Poli Timișoara”: cartea este construită în baza cifrei 11, care dictează numărul de poeme, de strofe, de silabe. Deloc întâmplător, a fost publicată în tandem cu un volum al lui Șerban Foarță, <span class="CharOverride-3">Footballetto</span>, despre Campionatul Mondial de Fotbal din 2008. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">a bodnaru şi alte verbe</span>, Timişoara, 1994; <span class="CharOverride-3">noi şi purtate</span>, Timişoara, 1996; <span class="CharOverride-3">toate drepturile rezervate, inclusiv Suedia şi Norvegia</span>, Timişoara, 2000; <span class="CharOverride-3">Versuri şi alte forme fixe</span>, pref. Mircea Mihăieș, Timişoara, 2002; <span class="CharOverride-3">Ziua de apoimâine</span>, Timişoara, 2004; <span class="CharOverride-3">O legătură de chei</span>, Bucureşti, 2010; <span class="CharOverride-3">Dictando</span>, Timișoara, 2012; <span class="CharOverride-3">POLIversuri</span>, Timișoara, 2012. <span class="CharOverride-2">Traduceri: </span>Vicente Huidobro, <span class="CharOverride-3">Altazor</span>, Timișoara, 2012 (în colaborare cu Ilinca Ilian).</p>
			<p class="Heuristica___m_RPR"><span class="CharOverride-2">Repere bibliografice: </span>Cornel Ungureanu, [<span class="CharOverride-3">Adrian Bodnaru</span>], O, 1995, 1, „Timişoara”, 1996, 160; Marcel Tolcea, [<span class="CharOverride-3">Adrian Bodnaru</span>], O, 1995, 2, 2000, 4; Ioan Moldovan, <span class="CharOverride-3">La Marineasa</span>, F, 1995, 6; Ştefan Borbély, <span class="CharOverride-3">Poeţi din vestul ţării</span>, PSS, 1996, 4–5; Bucur, <span class="CharOverride-3">Poeți optzeciști</span>, <span class="CharOverride-3">35–36</span>;<span class="CharOverride-3"> Dicț. Banat</span>, <span class="CharOverride-3">109–114</span>; Ruja, <span class="CharOverride-3">Printre cărţi</span>,<span class="CharOverride-3"> 263-268</span>; Şerban Foarţă, <span class="CharOverride-3">Pagini (regăsite) despre Adrian Bodnaru</span>, O, 2007, 3; Ion Mureşan, <span class="CharOverride-3">Două cronici pozitive</span>, „Verso”, 2007, 16; Daniel Vighi, <span class="CharOverride-3">Majuscule. Minuscule. Incursiuni literare</span>,<span class="CharOverride-2"> </span>Timişoara, 2008, <span class="CharOverride-3">103–105</span>; Ion Pop, „<span class="CharOverride-3">Idiolectul” lui Adrian Bodnaru</span>, TR, 2010, 185; Ion Buzera, <span class="CharOverride-3">Chingile infinitezimalului</span>, „Mozaicul”, 2010, 9; Tudor Creţu, <span class="CharOverride-3">Developări literare</span>, Timişoara, 2011, <span class="CharOverride-3">51–60</span>.<span class="CharOverride-2"> &#9;</span><span class="Semnatura">M.I.</span></p>
			<div class="_idGenObjectLayout-1">
				<div id="_idContainer006">
					<div id="_idContainer004" class="Basic-Text-Frame">
						<p class="Titlu-Nume-H">BODNĂRESCU, Samson L. </p>
						<p class="Titlu-mic-DATE">(27.VI.1840, Voitinel, j. Suceava – 3.III.1902, Pomârla, j. Botoşani), poet, prozator, dramaturg. </p>
					</div>
					<div id="_idContainer005" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08B_898-950_Blecher-Bolduma-web-resources/image/bods1.jpg" alt="" />
					</div>
				</div>
			</div>
			<p class="Heuristica-PRIMUL">Era cel de-al optulea născut în familia ţăranului Alexandru Bodnar. A urmat şcoala primară în Vicovu de Jos, liceul la Rădăuţi şi apoi la Cernăuţi. Trece bacalaureatul în 1865, după care se îndreaptă, în iarna aceluiaşi an, spre Bucureşti. Chemat în anul următor la Iaşi, este pedagog la Institutele Unite şi, un timp, student bursier al Universităţii. Din 1866, remarcat de Titu Maiorescu, este introdus în societatea Junimea, al cărei sprijin material i-a înlesnit plecarea în străinătate pentru studii. Din toamna anului 1867 până în primăvara lui 1870 se află la Viena. În 1870 obţine doctoratul în filosofie la Giessen, în Germania. La întoarcerea în ţară este numit bibliotecar la Biblioteca Centrală din Iaşi, iar în 1874 director al şcolii „Vasile Lupu”. La începutul anului 1879 primeşte direcţia nou-înfiinţatului Institut „Anastasie Başotă” de la Pomârla (lângă Dorohoi), funcţionând în acest post, cu o corectitudine exemplară, până la moarte, dar păstrând legăturile cu prietenii din Iaşi: M. Eminescu, Veronica Micle, A.D. Xenopol, Ioan Ianov. </p>
			<p class="Heuristica-BASE"><span class="CharOverride-2">B.</span> a debutat la „Convorbiri literare” (1867) cu o povestire de factură romantică, publicând apoi versuri şi piese de teatru. Într-un limbaj presărat cu forme dialectale el încearcă să autohtonizeze unele motive din romantismul german, utilizând şi procedee caracteristice lui D. Bolintineanu. În perioada studiilor în străinătate, se îndreaptă spre lirica de meditaţie. Subordonând poezia căutărilor sale filosofice, introduce şi în pasteluri note meditative. În genere, utilizează imagistica obişnuită din lirica minoră a epocii, căreia încearcă să-i dea sensuri profunde. Folosirea frecventă a simbolului a făcut ca unele versuri să nu-i fie apreciate decât în cercul Junimii. Preocupat de relaţia dintre raţiune şi sentiment, <span class="CharOverride-2">B.</span> este chinuit de imposibilitatea aflării unui echilibru stabil şi definitiv. Întors de aceea spre sine şi spre copilărie, tânjeşte după libertatea vârstei nevinovate, răzvrătindu-se, cu o violenţă sinceră, rar întâlnită la alţi poeţi români ai vremii, atât împotriva lui însuşi, cât şi împotriva credinţei. Din dorinţa de a valorifica posibilităţile oferite de genul liric, a alcătuit epigrame în metru antic. Sub influenţa romantismului german, nuvelele <span class="CharOverride-3">Suferinţe</span> (<span class="CharOverride-3">Din ziarul unui june</span>) şi <span class="CharOverride-3">Mici escursiuni</span> apelează frecvent la tonul patetic werthe&#173;rian, insistând asupra sensibilităţii bolnăvicioase a protagoniştilor. Sedus de ritmul prozei, scriitorul se adresează legendelor şi basmelor populare, de la care împrumută un şir de elemente specifice, constituind temelia a două legende în proză. Aceste legende, cea mai reuşită fiind <span class="CharOverride-3">Vidra şi Simion</span>, au îmbogăţit galeria personajelor feminine voluntare din literatura noastră, prin portrete sugestive şi pline de savoare folclorică (Vidra, Laura). O pasiune constantă a arătat <span class="CharOverride-2">B.</span> pentru teatru, considerând că aici se află adevărata lui vocaţie. Proiectele dramatice îi erau vaste. Încă din liceu plănuia o dramă în cinci acte, <span class="CharOverride-3">Puterea şi inima sau Roman şi Viorica</span>, pe care a abandonat-o în favoarea piesei <span class="CharOverride-3">Rienzi</span>, la care a început să lucreze în aceeaşi vreme. Apărută în 1868 în „Convorbiri literare” şi în volum, piesa are în centru figura tribunului italian Cola da Rienzi. Fără a reuşi să-i contureze cu prea multă vigoare personalitatea, <span class="CharOverride-2">B.</span> a creat totuşi un tip de posedat, a cărui viaţă nu are preţ decât în măsura în care slujeşte unui scop. Rienzi e un idealist care se bizuie pe visuri şi iluzii. El se socoteşte un iluminat, venit să propovăduiască „omenia” într-o lume pe care o consideră „oarbă”. Declarativ şi juvenil, rămâne totuşi un personaj interesant prin poezia care îl însufleţeşte, dar care nu poate susţine o compoziţie şubredă. Superioară este drama <span class="CharOverride-3">Lăpuşneanu-Vodă</span>, publicată iniţial tot în „Convorbiri literare” (1878–1879), iar ca volum în 1884. Liniile generale ale subiectului sunt luate din cronici şi documente istorice şi o singură scenă, uciderea lui Moţoc, e împrumutată din nuvela omonimă a lui C. Negruzzi. În amănunte, drama se depărtează cu totul de istorie: doamna Ruxandra e îndrăgostită de Stroici, care, la rândul lui, o iubeşte; Alexandru Lăpuşneanu e urmărit tot timpul de ura Anei Peucer – pe al cărei soţ îl ucisese – şi a lui Şraiber. Piesa este o înfruntare deschisă de patimi, după model shakespearian, desfăşurată pe un fundal de intrigi, pentru care autorul are o slăbiciune deosebită. În piesele sale intrigantul este un personaj decisiv, care conduce, practic, acţiunea. Un oarecare relief are Alexandru Lăpuşneanu, din care scriitorul face o figură de obsedat, manifestându-se ca un răzvrătit împotriva lui însuşi şi împotriva lumii. Neaflând răspuns la întrebările pe care şi le pune, el se lasă cuprins de o exasperare tulbure, domolită numai prin cruzime. Ca şi <span class="CharOverride-3">Rienzi</span>, <span class="CharOverride-3">Lăpuşneanu-Vodă</span> este scrisă în versuri albe, ceea ce permite compunerea de fraze ample, bogate şi echilibrate, covârşite, uneori, de afluxul metaforelor. <span class="CharOverride-2">B.</span> a alcătuit şi un ciclu intitulat <span class="CharOverride-3">Urmaşii lui Alexandru cel Bun în drame istorice</span>, din care nu a scris decât episodul <span class="CharOverride-3">Ilie-Vodă</span>, în cinci acte. Singurul merit al acestei piese ar fi că precedă, prin temă, drama <span class="CharOverride-3">Despot-Vodă</span> a lui Vasile Alecsandri, <span class="CharOverride-3">Vlaicu Vodă</span> de Al. Davila şi <span class="CharOverride-3">Ringala</span> de Victor Eftimiu. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Rienzi</span>, Iaşi, 1868; <span class="CharOverride-3">Lăpuşneanu-Vodă</span>, Cernăuţi, 1884; <span class="CharOverride-3">Din scrierile lui Samson Bodnărescu</span>, Cernăuţi, 1884; <span class="CharOverride-3">Scrieri</span>, îngr. Aurel Petrescu şi Paul Lăzărescu, pref. Aurel Petrescu, Bucureşti, 1968. </p>
			<p class="Heuristica___m_RPR"><span class="CharOverride-2">Repere bibliografice:</span> Maiorescu, <span class="CharOverride-3">Critice</span>,<span class="CharOverride-3"> </span>I, <span class="CharOverride-3">175–177</span>; Negruzzi, <span class="CharOverride-3">Junimea, 177, 203–205, 227; </span>Chendi, <span class="CharOverride-3">Pagini, 41–44; </span>Panu, <span class="CharOverride-3">Junimea, </span>I, <span class="CharOverride-3">23–25, 181, </span>II, <span class="CharOverride-3">47; </span>Călinescu, <span class="CharOverride-3">Ist. lit.</span> (1941), <span class="CharOverride-3">370–371</span>, <span class="CharOverride-3">Ist. lit.</span> (1982), <span class="CharOverride-3">425–427</span>;<span class="CharOverride-3"> </span>Cioculescu–Streinu–Vianu, <span class="CharOverride-3">Ist.lit., 192–194; </span>Ciorănescu, <span class="CharOverride-3">Teatr. rom., 100–102; </span>Călinescu, <span class="CharOverride-3">Opere, </span>IX, <span class="CharOverride-3">36, 37–40; </span>Mănucă, <span class="CharOverride-3">Scriitori</span>, <span class="CharOverride-3">34–69</span>; Mîndra, <span class="CharOverride-3">Clasicism, 132–152; Ist. lit.,</span> III, <span class="CharOverride-3">63–68; Dicţ. lit. 1900, 107–109</span>;<span class="CharOverride-3"> Dicţ. scriit. rom., </span>I, <span class="CharOverride-3">301–303</span>; Liviu Papuc, <span class="CharOverride-3">Societari junimişti în documente</span>, ed. 2, Iaşi, 2008, <span class="CharOverride-3">13–29</span>; Alexandra-Catrina Ciornei, <span class="CharOverride-3">Influenţa germană în literatura română în a doua jumătate a secolului al XIX-lea</span>, Sibiu, 2009, <span class="CharOverride-3">65–67</span>. &#9;<span class="Semnatura">D.M. </span></p>
			<p class="Heuristica-PRIMUL"><span class="titlu-12">BODOR Pál</span> (28.VII.1930, Budapesta), traducător. După ce ia bacalaureatul la Liceul Romano-Catolic din Timişoara (1948), îşi începe studiile de filosofie–psihologie la Universitatea din Bucureşti, pe care însă le-a absolvit la Cluj în 1965. Este o vreme redactor la „Romániai Magyar Szó” (1947–1949), apoi la ziarul clujean „Igazság” (1949–1950) şi la revista „Utunk” (1951–1966). Din 1967 este şeful secţiei pentru naţionalităţi conlocuitoare a Editurii pentru Literatură din Bucureşti. Între anii 1970 şi 1979 coordonează emisiunile de limbă maghiară şi germană ale Televiziunii Române, emisiuni care au contribuit la promovarea unor scrieri şi a unor personalităţi de seamă ale ştiinţei şi literaturii române. Din 1979 colaborează la ziarul „Előre” din Bucureşti. În 1983 se stabileşte în Ungaria, devenind colaboratorul principal al ziarelor „Magyar Nemzet” (1984–1990) şi „Népszabadság” (din 1991). A fost distins cu Premiul Uniunii Scriitorilor (1969,1981). </p>
			<p class="Heuristica-BASE"><span class="CharOverride-2">B.</span> traduce de predilecţie din literatura română contemporană, atât proză, cât şi poezie. Prin intermediul său, cititorii maghiari s-au putut familiariza, între altele, cu proza lui Cezar Petrescu, Teodor Mazilu, Laurenţiu Fulga, Dinu Săraru, Remus Luca, Simion Pop. Este și traducătorul devotat al lui Geo Dumitrescu, din poezia căruia a selectat, pentru volumul <span class="CharOverride-3">Ejszakai támadás  </span>(1979), texte din <span class="CharOverride-3">Nevoia de cercuri </span>şi <span class="CharOverride-3">Jurnal de campanie</span>. </p>
			<p class="Heuristica___mici"><span class="CharOverride-2">Traduceri:</span> Cezar Petrescu, <span class="CharOverride-3">Prücsök </span>[<span class="CharOverride-3">Neghiniţă</span>], Bucureşti, 1958; Teodor Mazilu, <span class="CharOverride-3">Sorompó </span>[<span class="CharOverride-3">Bariera</span>], Bucureşti, 1961, <span class="CharOverride-3">Vadidegen világ </span>[<span class="CharOverride-3">Într-o casă străină</span>], Bucureşti, 1983; Teofil Buşecan, <span class="CharOverride-3">Atyafisag </span>[<span class="CharOverride-3">Neamurile</span>], Bucureşti, 1961; Remus Luca, <span class="CharOverride-3">Májusi reggel </span>[<span class="CharOverride-3">Dimineaţă de mai</span>], Bucureşti, 1962; Simion Pop, <span class="CharOverride-3">Különös kőműves </span>[<span class="CharOverride-3">Zidarul ciudat</span>], Bucureşti, 1964; Ion Brad, <span class="CharOverride-3">Fehér vadászat </span>[<span class="CharOverride-3">Vânătoarea albă</span>], Bucureşti, 1971; Laurenţiu Fulga, <span class="CharOverride-3">Alexandra és a pokol </span>[<span class="CharOverride-3">Alexandra şi infernul</span>], Bucureşti, 1973; Geo Dumitrescu, <span class="CharOverride-3">Ejszakai támadás </span>[<span class="CharOverride-3">Atac de noapte</span>], Bucureşti, 1979; Dinu Săraru, <span class="CharOverride-3">A pillanat </span>[<span class="CharOverride-3">Clipa</span>],<span class="CharOverride-3"> </span>Bucureşti, 1980. </p>
			<p class="Heuristica___m_RPR"><span class="CharOverride-2">Repere bibliografice:</span> Lendvay Éva, <span class="CharOverride-3">Remus Luca, „Májusi reggel”</span>, IGZ, 1962, 2; Lászlóffy Aladár, <span class="CharOverride-3">Premiile Uniunii Scriitorilor. Bodor Pál</span>,<span class="CharOverride-3"> </span>TR, 1970, 11; Beke, <span class="CharOverride-3">Fără interpret</span>,<span class="CharOverride-3"> 527–545</span>;<span class="CharOverride-3"> Rom. magy. ir. lex.</span>, I, <span class="CharOverride-3">253–254</span>;<span class="CharOverride-3"> Új magyar írodalmi lexikon</span>,<span class="CharOverride-3"> </span>I, Budapesta, 1994, <span class="CharOverride-3">247</span>.<span class="CharOverride-3">&#9;</span><span class="Semnatura CharOverride-5">O.K.</span></p>
			<p class="Heuristica-PRIMUL"><span class="titlu-12">BOERESCU, Costache</span> (1836, Bucureşti – 23.X.1908, Bucureşti), prozator. Este fiul Anicăi (n.Căciularu) și al pitarului Constantin Boerescu. Ca şi fratele său mai mare, ziaristul şi omul politic Vasile Boerescu, <span class="CharOverride-2">B. </span>învaţă la Colegiul „Sf. Sava” din Bucureşti şi face studii de drept la Paris, unde în 1859 își susține licența, iar în 1862 îşi ia şi doctoratul. A fost profesor de drept civil la Facultatea de Drept din Bucureşti, deputat în 1864, ministru al Cultelor şi Instrucţiunii Publice în 1889–1891, preşedinte al Senatului. O culegere intitulată <span class="CharOverride-3">Discursuri politice. 1866–1891</span> (1903) îl relevă şi ca bun orator, cu o frază armonioasă, elegantă. </p>
			<p class="Heuristica-BASE">În tinereţe <span class="CharOverride-2">B.</span> scrie romanul <span class="CharOverride-3">Aldo şi Aminta sau Bandiţii</span> (1855), încercare artificioasă, aglomerând influenţe livreşti contradictorii. Într-o tabără de „bandiţi”, tot felul de eroi nefireşti, haiduci de operetă, bravi, generoşi, cultivaţi, cu har oratoric, se refugiază pentru a duce o viaţă liberă şi pentru a lupta contra tiraniei. Motivaţiile patriotice, umanitariste, protestul social sunt compromise de discursivitate şi retorism, deopotrivă în plan narativ şi stilistic. <span class="CharOverride-2">B.</span> nu a mai publicat ulterior nici o lucrare literară, indiciu sigur că îşi privea, cel dintâi, cu neîncredere posibilităţile. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Aldo şi Aminta sau Bandiţii</span>, Bucureşti, 1855. </p>
			<p class="Heuristica___m_RPR"><span class="CharOverride-2">Repere bibliografice:</span> Cornel, <span class="CharOverride-3">Figuri</span>,<span class="CharOverride-3"> </span>I, <span class="CharOverride-3">317–318</span>; Popovici, <span class="CharOverride-3">Romant. rom.</span>,<span class="CharOverride-3"> 321–322</span>; Vârgolici, <span class="CharOverride-3">Începuturile</span>,<span class="CharOverride-3"> 63–65</span>; <span class="CharOverride-3">Dicţ. lit. 1900</span>,<span class="CharOverride-3"> 109</span>; Barbu, <span class="CharOverride-3">Romanul</span>, <span class="CharOverride-3">127</span>; Mănucă, <span class="CharOverride-3">Lectura</span>, <span class="CharOverride-3">114</span>, <span class="CharOverride-3">passim</span>. &#9;<span class="Semnatura">G.D. </span></p>
			<p class="Heuristica-PRIMUL"><span class="titlu-12">BOERESCU, Dan-Silviu</span> (28.III.1963, Bucureşti), critic literar, eseist. Este fiul Mariei Boerescu (n. Leahu) şi al lui Marcel Boerescu, asistenţi medicali. La București urmează între 1977 şi 1981 cursurile Liceului „Gheorghe Şincai”, pe cele ale Facultății de Mecanică (1982–1984) și pe ale Facultăţii de Filo&#173;logie, secţia română–engleză (1984–1988). Frec&#173;ventează cenaclul literar Universitas, condus de Mircea Martin (1985–1990). În perioada 1988–1990 lucrează ca profesor de română la o şcoală generală din Roşiori de Vede. Între 1990 şi 1995 este director adjunct al Editurii Phoenix şi colaborează asiduu la mai multe publicaţii nouăzeciste: „Nouăzeci” (supliment al revistei „Luceafărul”), „Phoenix” sau de divertisment erotic semitabloid: „Iepuraşul”, „Prostituţia” ş.a. A coordonat, în anii următori, câteva colecţii editoriale: „Poeţii oraşului Bucureşti”, „Scriitorii oraşului Bucureşti”, „ProLogos”. Din 1996 este redactor la Muzeul Literaturii Române şi consilier la Asociaţia Scriitorilor din Bucureşti. A redactat şi condus revista „ArtPanorama” (1997–1999), centrată pe literatura nouăzeciştilor. În aceeaşi perioadă a condus şedinţele Clubului Profesionist de Lectură din cadrul Muzeului Literaturii Române. A fost prezent în numeroase publicaţii literare din deceniul al zecelea al secolului trecut: „Luceafărul”, „România literară”, „Tomis”, „Convorbiri lite&#173;ra&#173;re”, „Viaţa românească”, „Poesis”, „Familia”, „Tran&#173;silvania”, „Vatra”, „Astra”, „Arca”, „Cuvântul”, „Am&#173;fiteatru”, „Contemporanul”, „Cronica”, „Hype&#173;rion”, „Curentul” ş.a. În 1999 devine redactor-şef şi director editorial la magazinul „Playboy România”, iar în 2010 al revistei pentru femei „Tabu”, continuând să ţină rubrici în „Cuvântul” şi „Ziarul de duminică”. I s-au acordat mai multe premii, oferite de reviste literare sau, în 1997, de Asociația Scriitorilor din București.</p>
			<p class="Heuristica-BASE"><span class="CharOverride-2">B. </span>a „predebutat” editorial în 1988 cu <span class="CharOverride-3">Climatul temperat-continental şi harta sinoptică a poeziei recente</span> (colecţia „Cartea cea mai mică”). Adevăratul debut va fi însă marcat prin volumele de „ficţiuni critice” <span class="CharOverride-3">La noapte</span>,<span class="CharOverride-3"> pe strada Toamnei </span>(cu trimitere la un bordel bucureştean)<span class="CharOverride-3"> </span>şi <span class="CharOverride-3">Doamna Ovary (dicţionar antologic)</span>, apărute în 1993<span class="CharOverride-3">. </span>Ambele aduc în discuţie fenomenul literar nouăzecist, receptat printr-un discurs carnavalesc de extracţie postmodernă. Identitatea generaţionistă, afirmată polemic în raport cu optzecismul canonic al Cenaclului de Luni va fi teoretizată în numeroase texte programatice, spre exemplu în prefaţa antologiei <span class="CharOverride-3">Sfâşierea lui Morfeu</span> (1994), pe care o alcătuieşte şi al cărei titlu îl parodiază pe cel al americanului Ihab Hassan (<span class="CharOverride-3">The Dismemberment of Orpheus</span>). De la teoreticianul american <span class="CharOverride-2">B.</span> preia ca pe o emblemă, ilustrându-l în manieră proprie, termenul „critificţiune”; tentativă ingenioasă de a inova limbajul critic autohton, făcând – declarat – pasul de la teoretizarea optzecistă la practica „intertextual-intersexuală” nouăzecistă. <span class="CharOverride-2">B.</span> este, în felul său, un critic de direcţie: nimeni n-a susţinut noua literatură a anilor ’90 cu atâta dedicaţie, definindu-i o identitate distinctă (uneori controversată). Pe lângă antologia din 1994, a realizat, sub genericul „Cele mai bune povestiri”, câteva antologii de proză scurtă, publicate în anii 1995–1996, 1997–1999, precum şi două antologii de poezie modernă şi contemporană fără caracter generaţionist (1998), apoi, ca promotor avizat al SF-ului nouăzecist, l-a antologat în 2001. Aproape toate titlurile cărților lui <span class="CharOverride-2">B.</span>, ca şi alte formulări (unele memorabile), sunt subsumate echivocului licenţios, iar primatul acordat voluptăţii simţurilor se va manifesta inclusiv prin abandonarea <span class="CharOverride-3">mainstream</span>-ului literar în favoarea „comerţului”. După 2000 scriitorul<span class="CharOverride-2"> </span>apare camuflat în ipostaza de (a)moralist al showbiz-ului autohton sau se ocupă de editarea unei serii de ghiduri oenologice sau gastronomice profesioniste, din care dimensiunea artistică nu lipseşte. Caracterizată prin vervă eseistică şi spirit asociativ, pigmentată de calambururi, infuzii parodice joviale şi experimente ludico-erotice (deşi autorul practică şi comentariul „serios”), critica lui <span class="CharOverride-2">B.</span> e binedispusă, dar caustică, neconvenţională şi „transgender”, mixând biografia cu opera în profiluri fizionomice picante. Dezinhibarea limbajului erotic al literaturii va fi preluată, pe alte coordonate, de promoţiile ulterioare, nu şi dimensiunea parodic-livrescă pe care autorul <span class="CharOverride-3">Doamnei Ovary</span> a inclus-o permanent în comentariile proprii. <span class="CharOverride-2">B. </span>a scris, ocazional, şi proză. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Climatul temperat-continental şi harta sinoptică a poeziei recente</span>, Bucureşti, 1988; <span class="CharOverride-3">La noapte</span>,<span class="CharOverride-3"> pe strada Toamnei</span>,<span class="CharOverride-3"> </span>Bucureşti, 1993; <span class="CharOverride-3">Doamna Ovary (dicţionar antologic)</span>,<span class="CharOverride-3"> </span>Bucureşti, 1993; <span class="CharOverride-3">O</span> <span class="CharOverride-3">slăbiciune pentru pisici</span>,<span class="CharOverride-3"> </span>Bucureşti, 1997; <span class="CharOverride-3">Păcatele tinereţilor</span>,<span class="CharOverride-3"> </span>Constanţa, 1999; <span class="CharOverride-3">Poftele</span>, Bucureşti, 2006; <span class="CharOverride-3">Istoria erotică a micului dejun. 169 dimineți culinare cu nevasta mea</span>, Bucureşti, 2008. <span class="CharOverride-2">Antologii:</span> <span class="CharOverride-3">Sfâşierea lui Morfeu. Literatura generaţiei ’90</span>, Bucureşti, 1994;<span class="CharOverride-3"> Chef cu femei urâte, </span>Bucureşti, 1996; <span class="CharOverride-3">Iubiri subversive, </span>Bucureşti, 1997; <span class="CharOverride-3">Dumnezeu, pisica şi moartea</span>, Bucureşti, 1998; <span class="CharOverride-3">Mică antologie a poeziei române</span>,<span class="CharOverride-3"> </span>Bucureşti, 1998; <span class="CharOverride-3">Plaja nudiştilor</span>,<span class="CharOverride-3"> </span>Bucureşti, 1998; <span class="CharOverride-3">Don Quijote, prostituata şi alte personaje</span>,<span class="CharOverride-3"> </span>Bucureşti, 2000; <span class="CharOverride-3">România SF 2001</span>, Bucureşti, 2001. <span class="CharOverride-2">Traduceri: </span>Nadine Gordimer, <span class="CharOverride-3">La agățat</span>, Bucureşti, 2006; Bob Dylan, <span class="CharOverride-3">Cronica vieții mele</span>, I, Bucureşti, 2007.</p>
			<p class="Heuristica___m_RPR"><span class="CharOverride-2">Repere bibliografice:</span> Laurenţiu Ulici, <span class="CharOverride-3">„La noapte, pe strada Toamnei”</span>, RL, 1993, 40; Rodica Draghincescu, <span class="CharOverride-3">Monogramă literară: Dan-Silviu Boerescu</span>, „Zburătorul”, 1996, 1–3; Alex. Ştefănescu, [<span class="CharOverride-3">Dan-Silviu Boerescu</span>], RL, 1997, 30, 40; Mircea Mihăieş, <span class="CharOverride-3">Familia Boerescu</span>, CU, 1997, 10; Ioan Lascu, <span class="CharOverride-3">Ficţiunea critică</span>, R, 1998, 1; Dan Perşa, <span class="CharOverride-3">„Chef cu femei urâte”</span>, TMS, 1998, 2; Geo Vasile, <span class="CharOverride-3">Desant epic pentru 2000</span>, RL, 2000, 1; Dimisianu, <span class="CharOverride-3">Lumea</span>, <span class="CharOverride-3">465–468; </span>Ștefănescu,<span class="CharOverride-3"> Istoria, 1129–1130.</span> &#9;<span class="Semnatura">P.C.</span></p>
			<div class="_idGenObjectLayout-1">
				<div id="_idContainer009">
					<div id="_idContainer007" class="Basic-Text-Frame">
						<p class="Titlu-Nume-H">BOERIU, Eta </p>
						<p class="Titlu-mic-DATE">(25.II.1923, Turda – 12.XI.1984, Cluj-Napoca), traducătoare, poetă. </p>
					</div>
					<div id="_idContainer008" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08B_898-950_Blecher-Bolduma-web-resources/image/BOERIU_E4TA.png" alt="" />
					</div>
				</div>
			</div>
			<p class="Heuristica-PRIMUL">Este descendentă a unei familii de origine aromână – Sevastia (n. Capidan) şi Ion Caranica – şi soră cu poetul Nicu Caranica. Urmează studiile liceale la Cluj, apoi Universitatea (1941–1945) la Cluj şi Sibiu, fiind licenţiată <span class="CharOverride-3">magna cum laude</span> a Facultăţii de Litere şi Filosofie, în specialitatea limba şi literatura italiană. Este membră a Cercului Literar de la Sibiu şi se numără printre apropiaţii lui Lucian Blaga. Funcţionează în învăţământ, mai întâi ca profesoară de liceu (1945–1947), apoi ca asistent universitar la Cluj. Tot aici, între 1951 şi 1955, va fi cercetător la Institutul de Lingvistică şi bibliotecară la Institutul de Arte Plastice, iar cu începere din 1957 cadru didactic la Conservatorul „Gh. Dima”. În aprilie 1963 publică în „Tribuna” primele versuri. Va mai fi prezentă, sporadic, în „Steaua”, „Viaţa românească”, „România literară”, „Secolul 20”, „Vatra”, „Familia”, „Orizont” ş.a. cu traduceri în versuri şi proză şi cu studii despre operele lui Dante Alighieri. </p>
			<p class="Heuristica-BASE"><span class="CharOverride-2">B.</span> debutează în volum cu traducerea <span class="CharOverride-3">Deca&#173;meronului</span> lui Boccaccio (I–II, 1957), urmată de o serie întreagă de excepţionale traduceri din marii clasici ai literaturii italiene, în care competenţa de ordin filologic se îmbină cu un rar instinct artistic şi cu farmecul unei limbi literare cultivate şi expresive, de o bogăţie impresionantă. Versiunea integrală (1965), în versuri ce păstrează metrul original, a <span class="CharOverride-3">Divinei Comedii</span> de Dante este unanim elogiată. De o aleasă ţinută ştiinţifică, dar mult mai fluentă şi mai melodioasă decât cea semnată de George Coşbuc, noua versiune e mărturia asimilării experienţelor lexicale şi prozodice ale marii poezii româneşti interbelice. Pentru realizările de excepţie din domeniul traducerii (a mai transpus din poezia lui Petrarca, Michelangelo, Leopardi ş.a. precum şi din prozatori italieni marcanţi) i se vor decerna mai multe premii ale Uniunii Scriitorilor (1965, 1974, 1980), precum şi o serie de distincţii italiene: Medalia Oraşului Florenţa (1970), <span class="CharOverride-6">p</span>remiul Monselice şi Medalia Fundaţiei Giorgio Cini (1974), titlul Cavaliere al Merito della Repubblica Italiana (1979). <span class="CharOverride-2">B. </span>scrie ea însăşi poezie, volumul <span class="CharOverride-3">Ce vânăt crâng</span> (1971), salutat cu entuziasm de critică, aducând în peisajul liricii româneşti o voce autentică şi pregnantă, un discurs marcat de tensiunea dintre afectivitatea elementară şi o expresie lirică de mare rafinament, saturată de imagistică barocă. În cărţile următoare, caracterizate de o minimă evoluţie tematică, tonalitatea elegiacă se accentuează: „Din cer răsturnat un roz nesfârşit,/ o bură de fluturi pe umerii serii:/ iarba cu lâna de miei s-a-ncâlcit,/ negura-n spume cu merii.// Florile toate de tije se rup/ şi saltă; mireasma se rupe de ele,/ ciorchina de curpeni, duhul de trup,/ îngerii şi ei de stele.// Şi clipa durează”. Structurile prozodice devin şi ele mai complexe. Criticii au remarcat ecourile tematice şi stilistice din poezia italiană, în special din maniera ermetismului, precum şi (filtrate) reminiscenţe din Lucian Blaga: „Pe lespezi de piatră se zdruncină ziua/ şi totuşi mai suge lumină şopârla/ murmură frunza de viţă absenţa/ boabelor ei de dulceaţă. În pulpa/ verii bătrâne un vierme se gudură moale./ Mieii demult au murit în speranţa/ ierbii mai dulci decât laptele mamei. Şi iată acesta e leşul cetăţii/ de toamnă, cu oase golite de măduvi/ Şi-acesta prin ele, cum şuieră vântul,/ acesta e totuşi cântecul nostru”. Volumul antologic, publicat postum, <span class="CharOverride-3">La capătul meu de înserare</span> (1985) conţine şi un ciclu inedit de poezii, selectate de I.N. Boeriu, soţul scriitoarei. Sunt ilustrate aici stăruitoarele obsesii ale erosului şi morţii, dar şi tema esenţială a „nerostirii”, a suferinţei cuvintelor. Într-o expresie profund feminină, revolta în faţa fragilităţii omeneşti, dilemele existenţei umane tind spre o rezolvare apolinică, de depăşire în spirit a condiţiei de muritor. Altă antologie postumă, <span class="CharOverride-3">Din pragul frigului statornic</span> (1999), readuce în atenţie această voce care explorează arhaicitatea „dinspre modern” (Gheorghe Grigurcu). Criticii au sesizat permanenta tensiune dintre sensibilitatea poetei şi aparentul echilibru al versurilor ei, în care structuri formale solide reprimă, într-o oarecare măsură, energia pornirilor telurice şi intensitatea trăirilor emotive: „Perfecţiunea clasică a formei […] este un fel de chenar impus mocnitelor zbateri ale subiectivităţii profunde” (Ion Pop). Poezia scrisă de <span class="CharOverride-2">B.</span> rămâne, în esenţă, una a materialităţii apăsătoare, de neînvins, chiar dacă „prin intensitatea cvasimorbidă a sensibilităţii sale de gorgonă şi eumenidă, Eta Boeriu se chinuie parcă să-şi resacralizeze lumea” (I. Negoiţescu). </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Ce vânăt crâng</span>, Cluj, 1971; <span class="CharOverride-3">Dezordine de umbre</span>, Cluj, 1973; <span class="CharOverride-3">Risipă de iubire</span>, Bucureşti, 1976; <span class="CharOverride-3">Miere de întuneric</span>, Cluj-Napoca, 1980; <span class="CharOverride-3">La capătul meu de înserare</span>, îngr. I.N. Boeriu, pref. Ştefan Aug. Doinaş, Cluj-Napoca, 1985; <span class="CharOverride-3">Din pragul frigului statornic</span>, îngr. I.N. Boeriu, pref. Gheorghe Grigurcu, Pitești, 1999. <span class="CharOverride-2">Traduceri:</span> Boccaccio, <span class="CharOverride-3">Decameronul</span>, I–II, pref. Al. Balaci, Bucureşti, 1957; Cesare Pavese, <span class="CharOverride-3">Tovarăşul</span>, pref. Eugen Schileru, Bucureşti, 1960; Giovanni Verga, <span class="CharOverride-3">Mastro Don Gesualdo</span>, pref. Nina Façon, Bucureşti, 1964; Alberto Moravia, <span class="CharOverride-3">Indiferenţii</span>, pref. Georgeta Horodincă, Bucureşti, 1965; Dante, <span class="CharOverride-3">Divina Comedie</span>, îngr. Alexandru Duțu și Titus Pârvulescu, Bucureşti, 1965; ed. I–III, îngr. şi introd. Al. Balaci, Bucureşti, 1982; Baldassare Castiglione, <span class="CharOverride-3">Curteanul</span>, pref. trad., Bucureşti, 1967; Petrarca, <span class="CharOverride-3">Rime</span>, pref. Al. Balaci, Bucureşti, 1970, <span class="CharOverride-3">Canţonierul</span>, Cluj-Napoca, 1974; Elio Vittorini, <span class="CharOverride-3">Erica şi fraţii săi. Garibaldina</span>, Bucureşti, 1970; Michelangelo Buonarroti, <span class="CharOverride-3">Rime</span>, ed. bilingvă, pref. trad., Cluj-Napoca, 1975; <span class="CharOverride-3">Comedia Renaşterii italiene</span>, pref. trad., Bucureşti, 1979; <span class="CharOverride-3">Antologia poeziei italiene (secolele XIII–XIX)</span>,<span class="CharOverride-3"> </span>Bucureşti, 1980; Giacomo Leopardi, <span class="CharOverride-3">Cânturi – Canti</span>, ed. bilingvă, Cluj-Napoca, 1981; Rolando Certa, <span class="CharOverride-3">Trinacria. Poeţi sicilieni contemporani</span>, Timişoara, 1984. </p>
			<p class="Heuristica___m_RPR"><span class="CharOverride-2">Repere bibliografice:</span> Felea, <span class="CharOverride-3">Secţiuni</span>,<span class="CharOverride-3"> 222–230</span>, <span class="CharOverride-3">405–408</span>; Regman, <span class="CharOverride-3">Colocvial</span>,<span class="CharOverride-3"> 189–191</span>; Negoiţescu, <span class="CharOverride-3">Analize</span>, <span class="CharOverride-3">299–304</span>; Poantă, <span class="CharOverride-3">Radiografii</span>, I, <span class="CharOverride-3">208–210</span>; Doinaş, <span class="CharOverride-3">Lectura</span>, <span class="CharOverride-3">165–170</span>; Felea, <span class="CharOverride-3">Aspecte</span>, II, <span class="CharOverride-3">161–164</span>, III, <span class="CharOverride-3">22–26</span>; Grigurcu, <span class="CharOverride-3">Existenţa</span>, <span class="CharOverride-3">85–91</span>; Grigurcu, <span class="CharOverride-3">Eminescu – Labiş</span>, <span class="CharOverride-3">451–456</span>; Ion Vartic, <span class="CharOverride-3">Dosar Eta Boeriu</span>, APF, 1993, 6; Negoiţescu,<span class="CharOverride-3"> Scriitori contemporani</span>, <span class="CharOverride-3">44–51</span>;<span class="CharOverride-3"> Simpozion comemorativ Eta Boeriu</span>, TR, 1994, 50 (grupaj special); <span class="CharOverride-3">Dicţ. scriit. rom.</span>,<span class="CharOverride-3"> </span>I, <span class="CharOverride-3">303–305</span>; Papahagi, <span class="CharOverride-3">Interpretări</span>, <span class="CharOverride-3">107–109</span>; Nicu Caranica, <span class="CharOverride-3">Un Esculap al sufletului românesc</span>, Bucureşti, 1997, <span class="CharOverride-3">40–65</span>; Regman, <span class="CharOverride-3">Dinspre Cercul Literar</span>, <span class="CharOverride-3">64–71</span>;<span class="CharOverride-3"> </span>Poantă, <span class="CharOverride-3">Dicţ. poeţi</span>,<span class="CharOverride-3"> 34–36</span>; <span class="CharOverride-3">Dicţ. analitic</span>, II, <span class="CharOverride-3">319–322</span>; Borbély, <span class="CharOverride-3">Cercul</span>, <span class="CharOverride-3">150–156</span>; Grigurcu, <span class="CharOverride-3">În pădurea</span>, <span class="CharOverride-3">363–376</span>; Aurel Pantea, <span class="CharOverride-3">Dicţia energică a viziunii</span>, CNT, 2004, 10; Doina Rad, <span class="CharOverride-3">Eta Boeriu</span>, pref. V. Fanache, Cluj-Napoca, 2005. &#9;<span class="Semnatura">C.Pp.</span></p>
			<p class="Heuristica-PRIMUL"><span class="titlu-12">BOGA, L.T. [Leonida T.] </span><span class="titlu-12">(Nida) </span>(15.I.1886, Veles, azi în Republica Macedonia – 23.VI.1974, Vaslui), poet. Este fiul Şanei şi al lui Teodor Boga. A învăţat carte grecească (două clase), după care a fost trimis să urmeze cursurile liceului românesc din Bitolia, un puternic centru cultural românesc; colaborează la revista liceului, „Lumina”. În 1908 vine în România, la Bucureşti, unde urmează Facultatea de Litere şi Filosofie, secţia istorie–geografie, pe care o va absolvi în 1914. A participat, ca voluntar, la campania din 1913 şi la Primul Război Mondial. În 1918 a fost însărcinat cu organizarea Arhivelor Statului din Chişinău, pe care le-a condus până în iunie 1940, precum şi în intervalul august 1941 – martie 1944. Tot la Chişinău este profesor şi director al Liceului „Alexandru Donici” şi înfiinţează revista lunară „Pagini basarabene” (1936), la care au colaborat scriitori importanţi din toată ţara. El publică, alături de alţi cercetători, în capitala Basarabiei, între altele, douăzeci de volume sub genericul <span class="CharOverride-3">Documente basarabene</span> (1926–1936), ceea ce nu i s-a iertat mai târziu, în anii guvernării comuniste, când a fost hărţuit cu percheziţii şi confiscări de manuscrise, dintre care unele salvate şi ajunse la Arhivele Statului din Bucureşti. În ultimii ani de viaţă se retrage la mănăstirea Agapia. Postum, în anii 2001–2003, în „Revista română” au fost publicate versuri, acte, documente şi scrisori din acest fond.</p>
			<p class="Heuristica-BASE"><span class="CharOverride-2">B.</span> este cel mai prolific scriitor aromân, deşi a publicat foarte puţin din tot ceea ce a lucrat. A lăsat în schimb peste treizeci de caiete, în copii împărţite prietenilor, spre a fi sigur că măcar ceva va putea fi salvat totuşi de confiscare. Scrierea lui cea mai valoroasă, o capodoperă a genului, este epopeea <span class="CharOverride-3">Voshopolea</span>, compusă din o sută cincizeci de sonete şi câteva bocete profund creştine, de o mare expresivitate. Epopeea, închinată înfloririi şi distrugerii Moscopolei, metropola aromânilor din secolul al XVIII-lea, a apărut postum, aproape integral, în antologia <span class="CharOverride-3">Un veac de poezie aromână</span> (1985); primele zece sonete ale epopeii apăruseră, tot postum, în <span class="CharOverride-3">Antologie lirică aromână</span> (1975). Epopeea a fost editată şi în volum, mai târziu, în 1994. <span class="CharOverride-3">Voshopolea </span>este o capodoperă nu doar a literaturii dialectale aromâne, ci a literaturii române în ansamblul ei, fiind cea mai realizată în plan artistic după <span class="CharOverride-3">Ţiganiada</span> lui Ion Budai-Deleanu. Autorul a dorit ca manuscrisul lui, gata de tipar încă din 1945, să fie transpus şi în limba română literară, spre a se bucura de o circulaţie mai largă, proiect realizat abia în 1985. Reînvie în această carte un oraş de legendă, Moscopole, cu peste şaizeci de mii de locuitori aromâni. Parafrazându-l pe Dimitrie Cantemir, s-ar putea zice că epopeea lui <span class="CharOverride-2">B.</span> este şi un fel de „istorie a creşterii şi descreşterii” oraşului Moscopole, pusă în scenă în sonete de o neîndoielnică frumuseţe. Iată un sonet din deschiderea epopeii, în transpunere literară: „Voshopolei că-i fură începători/ Oierii doar – şi numele-i ne-o spune;/ Acolo fu menit să se adune/ Şi să prospere neamul de păstori.// Veniră toţi, cu zeghele pe umeri/ Şi pâine neagră în desagi de lână;/ Aveau drept arme bâtele în mână,/ Iar oi – pe degete să li le numeri…// Şi n-au găsit o streaşină cruciş,/ Nici adăposturi pentru oameni, vite;/ Cerul le-a fost acoperiş!// Doar fiare peste tot şi loc stingher,/ Ci au descins cu inimi oţelite,/ Şi n-au fugit de spaimă, nici de ger…”. <span class="CharOverride-3">Voshopolea</span> imortalizează o lume mirifică, dar şi de coşmar. Compunerea aproape exclusiv în sonete este o performanţă de o rară virtuozitate. Dacă George Murnu l-a tradus magistral pe Homer, despre <span class="CharOverride-2">B.</span> se poate spune că a creat el însuşi în stil homeric, folosind un grai românesc dialectal, ce-şi dovedea astfel nebănuite resurse de expresivitate. Autorului i se mai publică, tot postum, în 1996, alt mare poem, <span class="CharOverride-3">La stani</span>, închinat tot vieţii pastorale din Macedonia. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Românii din Macedonia, Epir, Tesalia şi Albania, Bulgaria şi Serbia. Studiu etnografic şi artistic</span>, Bucureşti, 1913; <span class="CharOverride-3">Nipoata avigl’itorului</span>, în Tache Papahagi, <span class="CharOverride-3">Antologie aromânească</span>, Bucureşti, 1922, <span class="CharOverride-3">333–340</span>; <span class="CharOverride-3">La hane</span>, Bucureşti, f.a.; <span class="CharOverride-3">Bobotează domnească</span>, Bucureşti, f.a.; <span class="CharOverride-3">Cântiţe</span>, Bucureşti, f.a.; <span class="CharOverride-3">Despre Iane, mare ban de Craiova. Şi ceva despre Mihai Viteazul </span>(în colaborare),<span class="CharOverride-3"> </span>Iaşi, 1934;<span class="CharOverride-3"> </span>[<span class="CharOverride-3">Versuri</span>], în <span class="CharOverride-3">Antologie lirică aromână</span>, îngr. Hristu Cândroveanu, Bucureşti, 1975, <span class="CharOverride-3">231–245</span>,<span class="CharOverride-3"> </span>în UVPA, <span class="CharOverride-3">249–342</span>; <span class="CharOverride-3">Voshopolea</span>, îngr. şi pref. Hristu Cândroveanu, Bucureşti, 1994; <span class="CharOverride-3">La stani</span>, îngr. şi postfaţă Hristu Cândroveanu, Bucureşti, 1996. </p>
			<p class="Heuristica___m_RPR"><span class="CharOverride-2">Repere bibliografice: </span>Hristu Cândroveanu,<span class="CharOverride-2"> </span><span class="CharOverride-3">Nida Boga</span>, UVPA, <span class="CharOverride-3">245–248. &#9;</span><span class="Semnatura">Hr.C.</span><span class="CharOverride-3"> </span></p>
			<p class="Heuristica-PRIMUL"><span class="titlu-12">BOGACI, Gheorghe</span> (20.IV.1915, Vasileuţi–Hotin – 29.XI.1991, Moscova), istoric literar, folclorist. Este fiul Teodorei (n. Mizumscaia) şi al lui Teodosie Bogaci, preot. A urmat liceul la Hotin şi Cetatea Albă, iar în 1938 a absolvit Facultatea de Litere a Universității din Iaşi, unde a şi lucrat, scurt timp, ca asistent la Catedra de slavistică. Ulterior a fost profesor de liceu în Iaşi, apoi în localitatea Bogatoe, regiunea Ismail (1940–1941). Între 1946 şi 1971 a fost colaborator ştiinţific al Institutului de Limbă şi Literatură al Academiei de Ştiinţe al RSS Moldoveneşti. A deținut o perioadă funcția de şef al sectorului de folclor, contribuind la organizarea și sistematizarea arhivei de folclor. În 1964 a devenit doctor în filologie cu teza <span class="CharOverride-3">A.S. Puşkin şi folclorul moldovenesc,</span> elaborată la Institutul Republican de Perfecţionare a Cadrelor Didactice din RSSM și susţinută la Institutul de Literatură Rusă al Academiei de Ştiinţe a URSS. În perioada 1971–1980 este conferenţiar la Institutul Pedagogic de Stat din Irkutsk (URSS). Publică din 1936 în revistele „Arhiva”, „Opinia”, „Jurnalul literar”. În anii ’50–’60 participă la elaborarea <span class="CharOverride-3">Istoriei literaturii moldovenești</span> (I, 1958) și a unor manuale școlare. A mai colaborat la revistele „Limba şi literatura moldovenească”, „Nistru”, „Kodrî”, precum și la diverse ziare, semnând numeroase articole, între care <span class="CharOverride-3">A. Donici, apărător al învăţământului public </span>(1966), <span class="CharOverride-3">Procedee ale comicului de limbaj în dramaturgia lui Vasile Alecsandri </span>(1967), <span class="CharOverride-3">Soarta unui cântec moldovenesc </span>(1968), <span class="CharOverride-3">Motive folclorice moldoveneşti atestate </span>(1969), <span class="CharOverride-3">Casa lui Toader Crupenschi </span>(1969) etc.</p>
			<p class="Heuristica-BASE">Aria investigațiilor lui <span class="CharOverride-2">B.</span> ține de istoria literaturii române, de folcloristică şi de relaţiile literare româno–ruso–ucrainene. În mai multe lucrări, majoritatea scrise şi editate în limba rusă, a fost preocupat de studierea motivelor folclorice româneşti în opera lui A.S. Puşkin şi Maxim Gorki. A publicat studii despre Costache Negruzzi, Alecu Russo, o monografie, în colaborare cu Isac Grecul, despre Alecu Donici (1966), care interpretează în mod deformat viața și opera fabulistului. Cercetând arhivele, <span class="CharOverride-2">B.</span>, considerat un specialist în filologie și în limbile slave, a descoperit documente referitoare la Nicolae Milescu, Dimitrie Cantemir, Vartolomei Măzăreanu, B.P. Hasdeu. A îngrijit ediţii din operele lui Vasile Alecsandri, C. Negruzzi şi C. Stamati-Ciurea. </p>
			<p class="Heuristica___mici"><span class="CharOverride-2">SCRIERI:</span><span class="CharOverride-3"> Din traista cu vorbe</span>, Chişinău, 1961;<span class="CharOverride-3"> Puşkin i moldavski folklor</span>, Chişinău, 1963;<span class="CharOverride-3"> Gorki i moldavski folklor</span>, Chişinău, 1966;<span class="CharOverride-3"> Alexandru Donici </span>(în colaborare cu Isac Grecul), Chişinău, 1966;<span class="CharOverride-3"> Pagini de istoriografie literară</span>, Chişinău, 1970;<span class="CharOverride-3"> Daleco severnoi stoliţî. O tvorcestve Puşkina v Moldavii</span>,<span class="CharOverride-3"> </span>Irkutsk, 1979;<span class="CharOverride-3"> În lumea cuvintelor</span>, Chişinău, 1982;<span class="CharOverride-3"> Alte pagini de istoriografie literară</span>, Chişinău, 1984.</p>
			<p class="Heuristica___m_RPR"><span class="CharOverride-2">Repere bibliografice:</span> Paul Cornea, <span class="CharOverride-3">„Alexandru Donici”</span>, RITL, 1968, 2; Pavel Balmuş,<span class="CharOverride-3"> Istoric literar prin excelenţă</span>, LA, 1985, 18 aprilie; Grigore Botezatu,<span class="CharOverride-3"> Gheorghe Bogaci</span>, RLSL, 1990, 3; Eliza Botezatu,<span class="CharOverride-3"> Gheorghe Bogaci – un om al conştiinţei</span>,<span class="CharOverride-3"> </span>„Moldova suverană”, 1995, 25 mai; Cimpoi,<span class="CharOverride-3"> Ist. lit. Basarabia</span>, <span class="CharOverride-3">274</span>; <span class="CharOverride-3">Dicţ. Chişinău</span>, <span class="CharOverride-3">60–61. &#9;</span><span class="titlu-12 CharOverride-7">Vs.C.</span><span class="titlu-12">, </span><span class="titlu-12 CharOverride-7">A.Bn.</span></p>
			<p class="Heuristica-PRIMUL"><span class="titlu-12">BOGDAN, Elvira </span>(13.IX.1904, Bucureşti – 3.V.1987, Bucureşti), prozatoare. Este fiica Eugeniei (n. Popovici) şi a lui Gheorghe Moldoveanu, institutor. A absolvit, la Bucureşti, liceul (1928) şi Facultatea de Litere şi Filosofie (1931). Urmează apoi cursuri de specializare la Paris, unde obţine o diplomă la Sorbona (1934). A fost profesoară de liceu (1932–1940), funcţionară la Direcţia Presei (1940–1946), bibliotecară în cadrul Ministerului Sănătăţii (1948–1952), translatoare la Comitetul Geologic (1952–1956).</p>
			<p class="Heuristica-BASE"><span class="CharOverride-2">B.</span> a debutat în 1928 cu articole în ziarele „Adevărul” şi „Dimineaţa”, iar editorial în 1931 cu volumul de poveşti pentru copii <span class="CharOverride-3">Talismanul de safir</span>, sub pseudonimul Alice Basarab, pe care îl mai foloseşte ca iscălitură şi pentru <span class="CharOverride-3">Vieţi minunate</span> (1939), <span class="CharOverride-3">Fii fericită, doamnă</span> (1942) ş.a.; alt pseudonim este Sulfina Borangic. În această perioadă, în paralel cu activitatea literară, este redactor la „Neamul românesc pentru popor” (1931) şi directoare a revistei „Mariana” (1942–1944). A fost membră a Academiei Tiberine din Roma, membră a Societăţii Oamenilor de Litere din Paris, membră societară a Asociaţiei Scriitorilor de Limbă Franceză din Paris. De-a lungul carierei i-au fost decernate numeroase premii la festivaluri internaţionale de carte: Medalia de aur la Festivalul Internaţional de Carte de la Nisa (1976, 1978, 1979), statueta L’Aiglon d’Or (1980). După război, colaborează mai ales la reviste pentru copii şi tineret. Acestui public îi este destinată, cu precădere, mare parte a lucrărilor autoarei: <span class="CharOverride-3">Domniţa Ruxandra</span> (1969), roman istoric, în descendenţă sadoveniană, <span class="CharOverride-3">Aurora, mireasa soarelui</span> (1969), basm cult, în care se resimte influenţa scrierilor lui Hans Christian Andersen, secvenţele <span class="CharOverride-3">Mirela cu vocea de aur </span>şi<span class="CharOverride-3"> Glorioşii</span> (1981), cuprinzând povestiri variate tematic, cu personaje desprinse fie din realitatea înconjurătoare şi proiectate într-o lume fabuloasă, fie din istorie, de la Burebista până la Ioana d’Arc şi Ecaterina Teodoroiu. Altă categorie de scrieri o constituie cărţile de călătorie: <span class="CharOverride-3">Castelele Loirei. Viaţa de glorie şi strălucire din trecutul Franţei</span> (1947) şi <span class="CharOverride-3">Prin Italia, patria artei</span> (1976). Și câteva traduceri în proză din anii ’60, îndeobşte romane, se înscriu în aria de interes a cititorului tânăr.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Talismanul de safir, </span>pref. N. Iorga, Bucureşti, 1931;<span class="CharOverride-3"> </span>ed. 2, București, 1978; <span class="CharOverride-3">Vieţi minunate</span>, Bucureşti, 1939; <span class="CharOverride-3">Fii fericită, doamnă</span>, Bucureşti, 1942; <span class="CharOverride-3">Castelele Loirei. Viaţa de glorie şi strălucire din trecutul Franţei</span>, Bucureşti, 1947; ed. București, 1970; <span class="CharOverride-3">Domniţa Ruxandra</span>, pref. Victor Eftimiu, Bucureşti, 1969; <span class="CharOverride-3">Aurora, mireasa soarelui</span>, Bucureşti, 1969; <span class="CharOverride-3">Prin Italia, patria artei</span>, pref. Paul Cernovodeanu, Bucureşti, 1976; <span class="CharOverride-3">Mirela cu vocea de aur. Povestea Aurorei, frumoasa mireasă a soarelui</span>. <span class="CharOverride-3">Glorioşii</span>, Bucureşti, 1981. </p>
			<p class="Heuristica___m_RPR"><span class="CharOverride-2">Repere bibliografice:</span> Dana Dumitriu, <span class="CharOverride-3">„Domniţa Ruxandra”</span>, RL, 1970, 10; Perpessicius, <span class="CharOverride-3">Lecturi</span>, <span class="CharOverride-3">299–301</span>; <span class="CharOverride-3">Dicţ. scriit. rom., </span>I, <span class="CharOverride-3">305–306</span>;<span class="CharOverride-3"> </span>Cosma, <span class="CharOverride-3">Romanul, </span>II, <span class="CharOverride-3">194</span>; Lovinescu, <span class="CharOverride-3">Sburătorul,</span> IV, <span class="CharOverride-3">140, 144, 162, 167, 178, 222, 237, 260, 279, 282, 417</span>; Micu, <span class="CharOverride-3">Ist. lit.</span>, <span class="CharOverride-3">586</span>. &#9;<span class="Semnatura">C.M.B. </span></p>
			<div class="_idGenObjectLayout-1">
				<div id="_idContainer012">
					<div id="_idContainer010" class="Basic-Text-Frame">
						<p class="Titlu-Nume-H"><span class="titlu-12">BOGDAN, Ioan</span> </p>
						<p class="Titlu-mic-DATE">(25.VII.1864, Braşov – 1.VI.1919, Bucureşti), filolog, editor. </p>
					</div>
					<div id="_idContainer011" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08B_898-950_Blecher-Bolduma-web-resources/image/BOGDAN_I.jpg" alt="" />
					</div>
				</div>
			</div>
			<p class="Heuristica-PRIMUL">Este primul născut al Elenei (n. Munteanu) şi al lui Ioan Bogdan, într-o familie modestă din Şcheii Braşovului, cu unsprezece copii, între care se numără viitorul istoric literar G. Bogdan-Duică, fizicianul şi chimistul Ştefan Bogdan şi Ecaterina (Catinca) Bogdan, căsătorită cu N. Iorga ş.a. Urmează cursurile gimnaziului public român din Braşov, apoi pe cele ale Şcolii Normale Superioare din Iaşi, ca elev intern (bursier), în paralel fiind student al Facultăţii de Litere. Încheindu-şi studiile în iunie 1885, cu o strălucită lucrare de licenţă, <span class="CharOverride-3">Istoria coloniei Sarmizegetusa</span>, publicată în acelaşi an, realizată probabil sub îndrumarea lui A.D. Xenopol, activează câteva luni ca profesor de latină şi greacă la Liceul „Anastasie Başotă” din Pomârla (Dorohoi). Debuteză cu o recenzie la <span class="CharOverride-3">Istoria limbii şi literaturii române </span>a lui<span class="CharOverride-3"> </span>Aron Densuşianu în „Convorbiri literare”,<span class="CharOverride-3"> </span>care se bucură de aprecierea lui Titu Maiorescu şi a lui Iacob Negruzzi. În martie 1886, fiind remarcat de ministrul Educaţiei din acea vreme, Dimitrie A. Sturdza, este trimis în Germania, apoi în Italia, spre a studia organizarea învă&#173;ţă&#173;mântului secundar. Lungă şi fertilă perioadă de studii de specializare în străinătate a fost o altă şansă oferită de acelaşi ministru, în urma recomandărilor lui B.P. Hasdeu şi ale lui Ioan Bianu. Graţie unei burse a statului român, <span class="CharOverride-2">B.</span> îşi începe astfel pregătirea în domeniul slavisticii, aflată la noi în stadiu de pionierat, mai întâi la Universitatea din Viena (1887), unde urmează cursul de filologie slavă al lui Vatroslav Jagić, dar şi cursuri de paleografie şi diplomatică latină; în septembrie 1888 se afla la Sankt Petersburg, unde îşi continuă pregătirea la Facultatea de Istorie şi Filologie, audiindu-i pe A.I. Sobolevski, P.A. Sârcu ş.a., intrând în relaţii cu o serie de filologi şi istorici, precum A.A. Şahmatov, A.N. Veselovski, A.I. Iaţimirski. Din această etapă datează şi publicarea primelor sale lucrări privind cultura română veche, rod al cercetărilor întreprinse la Viena: <span class="CharOverride-3">Câteva manuscripte slavo-române din Biblioteca Imperială de la Viena</span> şi <span class="CharOverride-3">Cinci documente istorice slavo-române din archiva Curţii Imperiale din Viena</span>, apărute în „Analele Academiei Române” în 1889. În acelaşi an prezintă la Academie studiul <span class="CharOverride-3">Diploma bârlădeană din 1134. O încercare de critică diplomatică slavo-română</span>, pe baza căruia îşi va alcătui referatul în limba rusă cu care se va înfăţişa în 1890 la cel de-al VIII-lea Congres Arheologic de la Moscova. Tot de acum datează o serie de articole care apar în „Convorbiri literare” şi în „Arhiva Societăţii Ştiinţifice şi Literare din Iaşi”, precum şi înregistrarea manuscriselor şi tipăriturilor de origine românească din bibliotecile sanktpetersburgheze. Chiar dacă <span class="CharOverride-2">B. </span>nu a putut finaliza catalogul acestora, a publicat în 1891 câteva rezultate preţioase ale acestor cercetări: <span class="CharOverride-3">O evanghelie slavonă cu traducere românească din secolul </span>[al]<span class="CharOverride-3"> XVI-lea</span> şi sursa „gloselor Bogdan” (662 de glose în limba română şi aproximativ 70 în limba slavonă, înscrise ca marginalii la versiunea slavonă a <span class="CharOverride-3">Sintagmei lui Matei Vlastaris</span>) şi <span class="CharOverride-3">Un lexicon slavo-român din secolul XVII</span>. În 1889–1890 îşi va continua periplul ştiinţific la Moscova, atât pentru cercetări proprii în arhive şi biblioteci, cât şi în vederea audierii de cursuri universitare, cu care ocazie intră în contact cu S.A. Belokurov, F.F. Fortunatov, şeful şcolii lingvistice din Moscova, P.A. Lavrov, M.N. Speranski, V.A. Ulianiţki ş.a. Este ales membru corespondent al Societăţii de Istorie şi Antichităţi de la Universitatea din Moscova. Studiază şi la Kiev, unde fusese informat de existenţa unei cronici moldoveneşti necunoscute, pe care o identifică în Biblioteca Academiei Teologice. Cercetarea acestei preţioase surse se va materializa în articolul <span class="CharOverride-3">Ein Beitrag zur bulgarischen und serbischen Geschischtsschreibung</span>,<span class="CharOverride-3"> </span>apărut în „Archiv für slavische Philologie” în 1891, precum şi în cea mai mare parte din prima sa lucrare de amploare, <span class="CharOverride-3">Vechile cronici moldoveneşti până la Ureche</span>, tipărită în acelaşi an. Aflat la Cracovia, îşi continuă studiile de polonistică la Universitate, transcrie cronica moldo–polonă pe care o va edita în <span class="CharOverride-3">Vechile cronici…</span>, precum şi o serie de documente privitoare la istoria Moldovei. Întors definitiv în ţară, după încă un popas la Roma, <span class="CharOverride-2">B. </span>este numit profesor la Universitatea din Bucureşti (suplinitor în 1891, titular provizoriu în 1892), la Catedra de limbi slave, creată special pentru el. Cursul inaugural, <span class="CharOverride-3">Însem&#173;nătatea studiilor slave pentru români </span>(publicat în 1894), sublinia necesitatea acestei specializări esenţiale în vederea trecerii istoriei şi filologiei române într-o nouă fază, modernă, ştiinţifică, imposibil de conceput fără accesul la moştenirea culturală românească redactată vreme de secole în limba slavonă. <span class="CharOverride-2">B.</span> a contribuit, de asemenea, la organizarea învăţământului universitar românesc, fiind ales decan al Facultăţii de Litere şi Filosofie în 1898, reales apoi de zece ori, practic până la sfârşitul vieţii, prorector al Universităţii (1912, 1916–1918) şi, pentru scurt timp, rector (iunie 1912); a participat la elaborarea primei legi a învăţământului superior din România (1912). A devenit membru corespondent al Academiei Române în 1892, ales membru activ în 1903, ocupând de două ori fotoliul de vicepreşedinte al Academiei (1910–1913, 1916–1919). Din 1900 este primit în comitetul de redacţie al „Convorbirilor literare”, fiind între 1902 şi 1906 director al revistei. Din 1909 a fost preşedintele Comisiei Istorice a României, în cadrul căreia a putut coordona efortul unei strălucite generaţii (D. Onciul, I. Bianu, C. Giurescu, D. Russo, Al. Lapedatu) de a edita „în condiţii ştiinţifice superioare izvoarele istoriei şi culturii vechi româneşti” (G. Mihăilă). În tot acest timp a realizat trei călătorii de studii în Rusia şi Polonia, în vederea copierii şi studierii unor documente slavo-române în arhive, între care <span class="CharOverride-3">Letopiseţul lui Azarie</span>. În 1914 a fost ales membru corespondent al Academiei Sârbe de Ştiinţe.</p>
			<p class="Heuristica-BASE">Discursul de recepţie la Academia Română, <span class="CharOverride-3">Istoriografia română şi problemele ei actuale </span>(1905), reprezintă o privire sintetică, de o mare pătrundere, asupra evoluţiei istoriografiei noastre în secolele XV–XIX, pe care <span class="CharOverride-2">B.</span> o divizează în trei epoci distincte: a analiştilor (secolul XV), a cronicarilor (secolul XVI – începutul secolului XVIII) şi a istoricilor, începând cu Dimitrie Cantemir şi continuând cu reprezentanţii Şcolii Ardelene. O atenţie deosebită este acordată sarcinilor pe care istoricii români le aveau de îndeplinit în vederea integrării istoriografiei naţionale în ştiinţa modernă: editarea adecvată a izvoarelor, dezvoltarea disciplinelor auxiliare ale istoriei (diplomatica, paleografia, sigilografia), analiza datelor, „obiectivă şi în acelaşi timp artistică”, în stare să ofere o imagine corectă şi coerentă a „trecutului, în adevărata sa lumină”. Aplicarea acestor exigențe nu avea să-i asigure întotdeauna preţuirea contemporanilor, adesea vizaţi de examenele sale critice, elegante dar necruţătoare, un exemplu grăitor oferindu-l studiul critic ce deschide lucrarea <span class="CharOverride-3">Vlad Ţepeş şi naraţiunile germane şi ruseşti asupra lui </span>(1896), care pune în discuţie toate contribuţiile anterioare ale istoricilor cu privire la voievodul muntean, unele semnate de A.D. Xenopol, AI. Odobescu sau Al. Tocilescu. La Ateneul Român <span class="CharOverride-2">B.</span> a prezentat trei conferinţe: prima, în 1892, <span class="CharOverride-3">Românii şi bulgarii. Raporturile culturale şi politice între aceste două popoare </span>(publicată în 1895), apoi <span class="CharOverride-3">Luptele românilor cu turcii până la Mihai Viteazul </span>(1896, publicată în 1898), aducând o serie de informaţii istorice noi, între care se remarcă trimiterile la <span class="CharOverride-3">Cronica bulgară de la 1296–1413</span>, descoperită de slavist,<span class="CharOverride-2"> </span>referitoare la bătălia de la Rovine; a treia conferinţă, <span class="CharOverride-3">Cultura veche română </span>(1898)<span class="CharOverride-3">, </span>este o privire asupra genurilor şi speciilor literare cultivate în perioada veche şi premodernă, atât în slavonă cât şi în limba română, bine încadrată în contextul social şi istoric al evoluţiei Ţărilor Române în Evul Mediu. Aici se realizează un tablou de ansamblu, cu linii clare, urmărind direcţiile de dezvoltare ale culturii române vechi, cu laturile sale artistice, ştiinţifice, literare, religioase. De un interes deosebit se bucură literatura apocrifelor, cărţile populare, evoluţia discursului istoric, dar şi <span class="CharOverride-3">Învăţăturile lui Neagoe Basarab către fiul său Theodosie</span>,<span class="CharOverride-3"> </span>al căror original slavon tocmai fusese descoperit la Sofia. O serie de conferinţe ţinute la Academie, care reprezintă tot atâtea contribuţii inovatoare: <span class="CharOverride-3">Evangheliile de la Homor şi Voroneţ </span>(1907), <span class="CharOverride-3">Documentul Râzenilor din 1484 şi organizarea armatei moldovene în sec. XV</span> (1908), <span class="CharOverride-3">Letopiseţul lui Azarie </span>(1909) ş.a. Valoare specială au ediţiile de documente slavo-române alcătuite de <span class="CharOverride-2">B.</span>, în care studierea lor complexă – istorică, diplomatică, paleografică şi lingvistică – implică editarea şi traducerea, slavistul<span class="CharOverride-2"> </span>acoperind astfel o parte consistentă a istoriei interne din cele trei ţări române şi a relaţiilor dintre ele sau cu ţările înconjurătoare. Primul volum apare în 1902 (<span class="CharOverride-3">Documente şi regeste...</span>), reluat într-o nouă ediţie, de data aceasta cu textele reproduse integral în original, dar din care n-a mai apărut decât un volum referitor la perioada 1413–1508: <span class="CharOverride-3">Documente privitoare la relaţiile Ţării Româneşti cu Braşovul şi cu Ţara Ungurească în secolul XV şi XVI </span>(1905). Importante sunt observaţiile asupra limbii documentelor, în linii mari fiind vorba despre mediobulgară, dar cu o serie de cuvinte bizantine şi neogreceşti, turceşti, maghiare, săseşti şi mai ales româneşti. În 1913 apare lucrarea <span class="CharOverride-3">Documentele lui Ştefan cel Mare</span>, în două volume,<span class="CharOverride-3"> </span>continuând şi, după opinia specialiştilor, întrecând prin precizie şi prin bogăţia comentariilor lucrările precedente ale filologului. La acestea se adaugă analiza critică a documentelor false sau greşit atribuite, prin care se<span class="CharOverride-2"> </span>dovedeşte lipsa de autenticitate a unor documente vechi româneşti şi străine (<span class="CharOverride-3">Documente false atribuite lui Ştefan cel Mare</span>,<span class="CharOverride-3"> </span>1913). Dar partea cea mai valoroasă a operei lui <span class="CharOverride-2">B. </span>o reprezintă ediţiile şi studiile asupra istoriografiei vechi româneşti, precedate şi într-un anume fel pregătite de trei ediţii de cronici bizantine şi sud-slave – <span class="CharOverride-3">Ein Beitrag…, Cronica universală şi analele sârbeşti de la Petersburg</span> (1909) şi <span class="CharOverride-3">Cronica lui Constantin Manasses </span>(1922). Prin integrarea manuscriselor slavo-române descoperite atât în bibliotecile străine cât şi în ţară, el lărgeşte aria de desfăşurare a literaturii româneşti originale din secolele XV–XVI, îmbogăţind-o cu douăsprezece cronici moldoveneşti (până atunci cunoscându-se doar două), între care letopiseţele lui Macarie, Eftimie şi Azarie<span class="CharOverride-3"> </span>şi <span class="CharOverride-3">Letopiseţul de când s-a început Ţara Moldovei</span>, descoperit într-un manuscris la Tulcea<span class="CharOverride-2">. </span>Ele au apărut în 1891 (<span class="CharOverride-3">Vechile cronici moldoveneşti până la Ureche</span>)<span class="CharOverride-3">,</span> 1895 (<span class="CharOverride-3">Cronice inedite atingătoare de istoria românilor</span>), 1901 (<span class="CharOverride-3">Un fragment de cronică moldovenească în limba slavă</span>,<span class="CharOverride-3"> </span>„Convorbiri literare”) şi 1909 (<span class="CharOverride-3">Letopiseţul lui Azarie</span>, „Analele Academiei Române”). Chiar dacă unele interpretări au fost ulterior rectificate, „comentariile asupra limbii, în special la cei trei cronicari din secolul al XVI-lea, analiza dependenţei stilistice şi chiar lexicale la aceştia de textul lui Manasses şi comparaţiile textologice cu cronica lui Gr. Ureche îşi păstrează în cea mai mare parte valoarea până azi” (G. Mihăilă). Între alte lucrări din aceeaşi sferă se numără <span class="CharOverride-3">Vlad Ţepeş şi naraţiunile germane şi ruseşti asupra lui</span>, vreme îndelungată cea mai temeinică monografie şi ediţie de texte pe această temă, precum şi o serie de studii, între care <span class="CharOverride-3">O scrisoare din 1679 a mitropolitului Dosoftei </span>(1912), un document important privind istoria tipografiilor româneşti, şi <span class="CharOverride-3">O traducere moldovenească din veacul al XVIII-lea a Vieţii lui Bertoldo (1774)</span>, rod al unei investigaţii la Moscova. Totodată, lucrările lingvistice ale lui <span class="CharOverride-2">B.</span> sunt semnificative. Pe baza comentariilor asupra limbii textelor slavo-române care însoţesc ediţiile de documente moldoveneşti, el a redactat articolul de sinteză<span class="CharOverride-3"> Über die Sprache der ältesten moldauischen Urkunden</span>,<span class="CharOverride-3"> </span>publicat în volumul omagial dedicat lui Vatroslav Jagić (1908), care reia şi sistematizează observaţiile privind limba documentelor din Moldova (slavona rusă apuseană, cu elemente populare ucrainene, polone şi numeroase cuvinte româneşti). Altă temă cu conotaţii lingvistice este cea a gloselor româneşti din secolele XVI–XVII, descoperite în manuscrise aflate în Rusia<span class="CharOverride-2"> </span>(<span class="CharOverride-3">Glose române într-un manuscris slavon din secolul XVI </span>şi <span class="CharOverride-3">Un lexicon slavo-român din secolul XVII</span>), reprezentând un moment de început în lexicografia românească. „Muncitor neostenit şi plin de acea intuiţie ciudată care a pus pe savanţi pe urmele multor taine – scria despre <span class="CharOverride-2">B.</span> Tudor Arghezi în 1911 – caută şi găseşte o adevărată comoară istorică. <span class="CharOverride-3">Vechile cronice moldoveneşti</span> pe care le-a descoperit la Kiev şi cari cuprind mai toată istoriografia moldavă până la cronica lui Ureche au fost pentru România un mare eveniment.”</p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Câteva manuscripte slavo-române din Biblioteca Imperială de la Viena</span>,<span class="CharOverride-3"> </span>Bucureşti, 1889; <span class="CharOverride-3">Cinci documente slavo-române din archiva Curţii Imperiale de la Viena</span>,<span class="CharOverride-3"> </span>Bucureşti, 1889;<span class="CharOverride-3"> </span><span class="CharOverride-3">Vechile cronici moldoveneşti până la Ureche</span>,<span class="CharOverride-3"> </span>Bucureşti, 1891; <span class="CharOverride-3">Însemnătatea studiilor slave pentru români, </span>Bucureşti, 1894; <span class="CharOverride-3">Cronice inedite atingătoare de istoria românilor</span>, Bucureşti, 1895; <span class="CharOverride-3">Românii şi bulgarii. Raporturile culturale şi politice între aceste două popoare</span>,<span class="CharOverride-3"> </span>Bucureşti, 1895; <span class="CharOverride-3">Vlad Ţepeş şi naraţiunile germane şi ruseşti asupra lui</span>, Bucureşti, 1896; <span class="CharOverride-3">Luptele românilor cu turcii până la Mihai Viteazul. Cultura veche română</span>,<span class="CharOverride-3"> </span>Bucureşti, 1898; <span class="CharOverride-3">De la cine şi când au împrumutat românii alfabetul chirilic, </span>în <span class="CharOverride-3">Lui Titu Maiorescu. Omagiu</span>, Bucureşti, 1900, <span class="CharOverride-3">585–594</span>; <span class="CharOverride-3">Istoriografia română şi problemele ei actuale</span>, Bucureşti, 1905; <span class="CharOverride-3">Relaţiile Ţării Româneşti cu Braşovul şi cu Ţara Ungurească</span>,<span class="CharOverride-3"> </span>Bucureşti, 1905; <span class="CharOverride-3">Über die Sprache der ältesten moldauischen Urkunden</span>,<span class="CharOverride-3"> </span>în <span class="CharOverride-3">Jagić-Festschrift</span>,<span class="CharOverride-3"> </span>Berlin, 1908, <span class="CharOverride-3">370–377</span>;<span class="CharOverride-3"> Documentele lui Ştefan cel Mare</span>,<span class="CharOverride-3"> </span>I–II, Bucureşti, 1913; <span class="CharOverride-3">Cronica lui Constantin Manasses</span>,<span class="CharOverride-3"> </span>pref. Ioan Bianu, Bucureşti, 1922;<span class="CharOverride-3"> Scrieri alese</span>,<span class="CharOverride-3"> </span>îngr. şi introd. G. Mihăilă, pref. Emil Petrovici, Bucureşti, 1968. </p>
			<p class="Heuristica___m_RPR"><span class="CharOverride-2">Repere bibliografice: </span>Tudor Arghezi, <span class="CharOverride-3">Bogdan (Ioan)</span>,<span class="CharOverride-3"> </span>în Cornel, <span class="CharOverride-3">Figuri</span>,<span class="CharOverride-3"> </span>I, <span class="CharOverride-3">333–335</span>; P.P. Panaitescu, <span class="CharOverride-3">Ioan Bogdan şi studiile de istorie slavă la români</span>,<span class="CharOverride-3"> </span>în „Buletinul Comisiei Istorice a României”, 1928; Iorga, <span class="CharOverride-3">Oameni</span>, II, <span class="CharOverride-3">446–449</span>; Damian P. Bogdan, <span class="CharOverride-3">Ioan Bogdan</span>, RSL, 1956;<span class="CharOverride-3"> Ioan Bogdan şi istoria culturii române</span>,<span class="CharOverride-3"> </span>RSL, 1966; Diomid Strugaru, <span class="CharOverride-3">Slaviştii români Ioan Bogdan şi Ilie Bărbulescu în lumina unei corespondenţe inedite</span>, RSL, 1972;<span class="CharOverride-3"> </span>Bucur, <span class="CharOverride-3">Istoriografia</span>,<span class="CharOverride-3"> 190–193</span>; <span class="CharOverride-3">Encicl. istoriografiei rom</span>., <span class="CharOverride-3">64–65</span>; Balacciu–Chiriacescu, <span class="CharOverride-3">Dicționar</span>, <span class="CharOverride-3">73–74</span>; <span class="CharOverride-3">Bogdanii – o familie de cărturari</span>, coordonatori Steluţa Pestrea-Suciu şi Monica Tatuşescu, Braşov, 1995; Octavian Rusu, <span class="CharOverride-3">Repere bibliografice la ceas aniversar: Ioan Bogdan</span>, Sibiu, 2003; Mihăilă, <span class="CharOverride-3">Scriitori</span>, <span class="CharOverride-3">283–318</span>. <span class="CharOverride-3"> &#9;</span><span class="Semnatura">Il.M.</span></p>
			<p class="Heuristica-PRIMUL"><span class="titlu-12">BOGDAN, N.A. [Nicolai Andriescu]</span><span class="CharOverride-2"> </span>(10.V.1858, Iaşi – 17.IV.1939, Iaşi), gazetar, prozator, dramaturg. Numele Nicolai Andriescu-Bogdan era moştenit de la ambii părinţi – mama, Irina Andriescu, tatăl, Gheorghe Bogdan, fiul unui postelnic. În 1874 rămâne orfan şi îşi întrerupe studiile la Liceul Naţional din Iaşi, începând să lucreze ca funcţionar. Între 1879 şi 1882, frecventează Conservatorul de Muzică şi Declamaţie, fiind angajat la Teatrul Naţional din Iaşi (1880–1889), dar jucând mai mult cu trupe ambulante. Din 1889 va fi funcţionar (urcă până la gradul de ajutor de primar) la Primăria ieşeană. A debutat în propria publicaţie periodică, „Scrieri amusante” (1875–1876), şi a continuat în acelaşi mod cu „Cabinetul de lectură”, „Bomba”, „Arta”, dar mai cu seamă cu „Lupta pentru viaţă” (1903–1905), scrisă în întregime de <span class="CharOverride-2">B.</span> şi ilustrând toate genurile şi domeniile care îl preocupau. A mai fost redactor (şef) la „Liberalul”, „Era nouă”, „Arhiva”, „Oraşul”, „Ioan Neculce” sau doar colaborator la „Familia”, „Gazeta săteanului”, la alte câteva zeci de periodice din ţară şi din Franţa, Belgia, Italia, Egipt, Germania. Colaborările sale – proză, versuri, teatru (original şi traduceri), articole teatrale, literare, culturale, istorice, culegeri de folclor şi documente – erau semnate şi cu pseudonimele Basile N. Lupu, Cesar, Clio, Dan, Iassiensis, N. a Irinei ş.a. În diversitatea acestor texte se detaşează, fie prin amploare – <span class="CharOverride-3">Cauza regresului teatrului românesc, Câteva tipuri de actori</span> –, fie prin număr, cele care se ocupă de analiza vieţii teatrale sau de evocarea unor întâmplări cu actori. </p>
			<p class="Heuristica-BASE">Proza lui <span class="CharOverride-2">B.</span> este foarte diversă, de la fantezii la amintiri şi note de călătorie, de la romane la anecdote. <span class="CharOverride-3">Cuibul fericirei</span> (1884) este o nuvelă ce stă, ca multe altele, sub semnul literaturii de senzaţie. Volumele care au urmat sunt culegeri conţinând prelucrări de folclor, versuri, nuvele, povestiri, amintiri. Între acestea, <span class="CharOverride-3">De scârba boilor, Jitarul, La muncă, Straja, La Dunăre</span> se vor naraţiuni obiective, cu subiecte din viaţa satului sau din război. Altele sunt întâmplări triste, cu personaje reale, uneori autorul alunecând spre memorialistică şi autobiografie. Paginile despre Matei Millo, V. Alecsandri, T.T. Burada, Titu Maiorescu, V. Pogor, I. Creangă, M. Eminescu, Eduard Caudella ș.a. sunt interesante prin unele amănunte de martor ocular. Peste tot abundă textele cu intenţii umoristice, cărora le lipsesc însă adeseori spiritul, poanta. Călătorind mult, <span class="CharOverride-2">B. </span>a publicat câteva cicluri de însemnări: <span class="CharOverride-3">De-a curmezişul ţării româneşti, De-a curmezişul Europei</span> ş.a. (în „Lupta pentru viaţă”, 1905) – note fugare, vag descriptive, uşor maliţioase şi (auto)ironice. Majoritatea versurilor sale, satirice, erotice, elegiace, sunt neinspirate şi vetuste. Volumele de teatru cuprind piese proprii, prelucrări, localizări şi traduceri (multe dintre acestea au rămas în paginile revistei „Familia”), folosite mai ales de trupele de diletanţi din Moldova, Transilvania şi Banat. Unele piese sunt „dramatizări” ale unor episoade biblice sau ale unor momente istorice reconstituite fantezist – <span class="CharOverride-3">Abraam, Ciceron, Traian şi Dochia, Bogdan I sau Întemeietorul Moldovei, Alexandru cel Bun</span>. Altele sunt comedii (într-un act), cu sau fără cântece, vădit influenţate de vodevilul francez, reiterând în forme extrem de stângace mici şi banale intrigi familiale şi amoroase, încheiate cu inevitabile busculade şi/sau căsătorii. Câteva dintre versiunile lui după piese de autori celebri sau la modă au fost folosite în reprezentaţiile Teatrului Naţional din Iaşi sau ale celor de diletanţi, dar cele mai multe au fost doar tipărite. Pe lângă numeroasele traduceri din comediografii bulevardieri francezi (Octave Feuillet, Eugène Scribe, A. D’Ennery, Melesville, Eugène Labiche, Henri Murger ş.a.), a tălmăcit şi din marele repertoriu – Shakespeare, Molière, Beaumarchais, Émile Zola, Al. Dumas-fiul. Mai utile şi mai bine primite au fost lucrările referitoare la istoria vechii capitale a Moldovei, cea mai importantă fiind <span class="CharOverride-3">Oraşul Iaşi</span> (1904), o monografie care îşi dovedeşte şi azi valoarea documentară. <span class="CharOverride-3">Istoria neamului românesc povestită în zece şezători de Moş Andrei Gurăbogată</span> (1937) este o rememorare didactică a unor fapte din trecut. Pasionat cercetător de arhive, <span class="CharOverride-2">B.</span> a mai publicat o serie de volume strict documentare referitoare la evoluţia oraşului în care a trăit şi cu care ajunsese să se identifice. Întreaga sa activitate a fost răsplătită cu mai multe medalii şi decoraţii. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Din scrierile lui Nicolai A. Bogdan</span>, Iaşi, 1879; <span class="CharOverride-3">Iuga sau Berbecii la păscut</span>, Iaşi, 1881; <span class="CharOverride-3">Cuibul fericirei</span>, Iaşi, 1884; <span class="CharOverride-3">Bogdan I sau Întemeietorul Moldovei</span>, Oradea, 1890; <span class="CharOverride-3">Abraam</span>, Iaşi, 1892; <span class="CharOverride-3">Ciceron</span>, Iaşi, 1892; <span class="CharOverride-3">Frunze verzi</span>, Iaşi, 1892; <span class="CharOverride-3">Izvorul lui Dan</span>, Iaşi, 1892; <span class="CharOverride-3">Poveşti şi anecdote din popor</span>, Iaşi, 1892; <span class="CharOverride-3">Traian şi Dochia</span>, Iaşi, 1892; <span class="CharOverride-3">Pe câmpul de onoare</span>, Iaşi, 1893; <span class="CharOverride-3">Şi nouă, şi vechi</span>, Iaşi, 1893; <span class="CharOverride-3">Licenţiaţii</span>, Iaşi, 1894; <span class="CharOverride-3">15 comedii</span>, Iaşi, 1894; <span class="CharOverride-3">Bursucul, </span>Iaşi 1896; <span class="CharOverride-3">Arta de a vorbi, recita şi declama în societate, în public, pe scenă &amp; ct.</span>, Iaşi, 1899; <span class="CharOverride-3">Să jubilăm!</span>, Iaşi, 1901; <span class="CharOverride-3">Să râdem!</span>, Iaşi, 1902; <span class="CharOverride-3">Oraşul Iaşi</span>, Iaşi, 1904; ed. Iași, 2008; <span class="CharOverride-3">De scârba boilor</span>, Iaşi, 1911; <span class="CharOverride-3">Regele Carol I şi a doua sa capitală</span>, Bucureşti, 1916; <span class="CharOverride-3">Alte 15 comedii</span>, Bucureşti, 1924; <span class="CharOverride-3">6 piese cu caracter istoric</span>, Iaşi, 1927; <span class="CharOverride-3">De haz şi de necaz</span>, Iaşi, 1929; <span class="CharOverride-3">Cel mai nou ghid al Iaşului</span>, Iaşi, 1932; <span class="CharOverride-3">Istoria neamului românesc povestită în zece şezători de Moş Andrei Gurăbogată</span>, Bucureşti, 1937. <span class="CharOverride-2">Traduceri:</span> Evariste Carrance, <span class="CharOverride-3">Casa de închiriet,</span> Iaşi, 1882, <span class="CharOverride-3">Căpitanul Bumbdeaur</span>, Iaşi, 1906; Rouget de Lisle, <span class="CharOverride-3">Marsilieza</span>, Iaşi, 1886; Shakespeare, <span class="CharOverride-3">Hamlet, principele Danemarcei</span>, Iaşi, 1887; P. Mollé-Gentilhomme, C. Guéroult, <span class="CharOverride-3">Marchiza de Pompadour</span>, Iaşi, 1894; [Th. Barrière, L.A. Theuriet, Fr. Ponsard, A. Seguin, Edouard Pailleron, H. Monnier, Henri Murger, Al. Dumas-fiul, G. de Letorière, Molière], în <span class="CharOverride-3">Alte 15 comedii</span>, Bucureşti, 1924. </p>
			<p class="Heuristica___m_RPR"><span class="CharOverride-2">Repere bibliografice:</span> <span class="CharOverride-3">N. Iorga şi N.A. Bogdan</span>, „Liberalul”, 1904, 224; A. D. Xenopol, <span class="CharOverride-3">„Oraşul Iaşi”</span>, AAR, partea administrativă şi dezbaterile, t. XXVII, 1904–1905; N. Iorga, <span class="CharOverride-3">„Oraşul Iaşi”, </span>RI, 1916, 3–6; P. Gr. [Gr. T. Popa], <span class="CharOverride-3">N.A. Bogdan</span>, IIŞ, 1939, 5; Ciorănescu, <span class="CharOverride-3">Teatr. rom., 183–184</span>; Mărcuş, <span class="CharOverride-3">Thalia, </span>I, <span class="CharOverride-3">229–236</span>; Massoff, <span class="CharOverride-3">Teatr. rom., </span>VII, <span class="CharOverride-3">463, 494</span>;<span class="CharOverride-3"> </span>Leon, <span class="CharOverride-3">Umbre</span>, IV, <span class="CharOverride-3">175–184.   &#9;</span><span class="Semnatura">C.T. </span></p>
			<p class="Heuristica-PRIMUL"><span class="titlu-12">BOGDAN-DASCĂLU, Doina</span><span class="CharOverride-2"> </span>(27.XI.1942, Reşiţa), stilistician, poetă, editoare. Este fiica Semproniei Bogdan (n. Șimic), funcționară, și a lui George C. Bogdan, publicist. Urmează liceul în oraşul natal (1957–1960) şi Facultatea de Filologie, secţia română–germană, a Universităţii din Timişoara (1960–1965). După absolvire este repartizată în activitatea de cercetare ştiinţifică la sectorul de lingvistică din cadrul Bazei de Cercetări Ştiinţifice Timişoara a Academiei Române, devenit ulterior Institutul de Studii Banatice „Titu Maiorescu”. Și-a luat doctoratul la Universitatea timișoreană cu teza <span class="CharOverride-3">Limbajul criticii literare românești</span> (1979). A fost cadru didactic și decan al Facultății de Jurnalistică de la Universitatea Tibiscus din Timișoara (1998–2007) și profesor asociat la Universitatea de Vest din Timișoara. Colaborează la „Caiete critice”, „Contemporanul”, „Limba română”, „Limbă şi literatură”, „Literatorul”, „Piramida” (Zrenianin), „Reflex”, „Revista de istorie şi teorie literară”, „Revista de studii banatice”, „Rostirea românească”, „Studii şi cercetări lingvistice”, „Studii de ştiinţă şi cultură” ș.a.</p>
			<p class="Heuristica-BASE"><span class="CharOverride-2">B.-D. </span>debutează cu un articol de stilistică în „Orizont” (1968) şi editorial cu volumul <span class="CharOverride-3">Critica</span>–<span class="CharOverride-3">limbaj</span> <span class="CharOverride-3">secund</span> (1981), abordare a criticii literare din unghiul modalităţii de exprimare. Recurgând la metoda funcţionalistă, <span class="CharOverride-2">B.-D.</span> dedică fiecărei funcţii câte un capitol, unde sunt enumeraţi operatorii prin care funcţiile ajung la concretizare. Un loc aparte revine celei metalingvistice, considerată dominantă în limbajul criticii literare, privit în raporturile sale cu limbajul-obiect. Un interes particular prezintă funcţia poetică şi manifestările ei în critică, a căror investigare arată limpede că funcţia a fost asumată nu numai de adepţii declaraţi ai impresionismului critic, ci şi de cei care l-au ocolit sau chiar l-au repudiat. Cele mai recente cărţi publicate de <span class="CharOverride-2">B.-D.</span> sunt din perimetrul istoriei şi al criticii literare, acordând, şi aici, o atenţie particulară expresiei, fie literară, fie critică. <span class="CharOverride-3">Arta de a scrie, arta de a citi</span> (2011) sugerează posibilitatea şi chiar necesitatea sincronizării acestor laturi ale literaturii, prin evidenţierea resurselor artistice la care recurg criticii atunci când comentează textul unui scriitor. <span class="CharOverride-3">Intersecţia critică</span> (2012) continuă acest demers interpretativ, interesul fiind îndreptat cu precădere asupra aspectelor artistice ale criticii literare. Când scrie poezie – <span class="CharOverride-3">Albastrele semne </span>(2010), <span class="CharOverride-3">O clepsidră de fluturi</span> (2012) –, <span class="CharOverride-2">B.-D.</span> este adepta unei expresii concentrate, în care simbolurilor (luntrea lui Caron, ceasurile lichide, ruinele, ferestrele, ceaţa, dar îndeosebi oglinda) le revine rolul principal. Uşoare, vaporoase, feminine, versurile au un ton elegiac, uşor nostalgic. Ediţiile din autori bănăţeni (Paul Iorgovici, Mihail Gaşpar, Aurel Cosma, George C. Bogdan ș.a.) pe care le-a îngrijit, singură sau în colaborare, dovedesc preocuparea de a le asigura un pronunţat caracter ştiinţific. Prin ele <span class="CharOverride-2">B.-D.</span> readuce în actualitate scrieri fie inedite, fie puțin cunoscute celor de azi.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Critica–limbaj secund</span>, Timişoara, 1981; <span class="CharOverride-3">Epitetul jurnalistic</span> (în colaborare cu Crişu Dascălu), Timişoara, 1999; <span class="CharOverride-3">Spaţiul meta</span>, Timişoara, 2001; <span class="CharOverride-3">Gramatica poeziei române (1880–1980)</span> (în colaborare cu Crişu Dascălu), Bucureşti, 2002; <span class="CharOverride-3">Limbajul</span> <span class="CharOverride-3">publicistic actual. De la perspectiva funcţională la cea funcţionalistă</span>, Timişoara, 2006; <span class="CharOverride-3">Albastrele semne</span>, Timişoara, 2010; <span class="CharOverride-3">Arta de a scrie, arta de a citi</span>, Timişoara, 2011; <span class="CharOverride-3">O clepsidră de fluturi</span>, Timişoara, 2012; <span class="CharOverride-3">Intersecţia critică</span>, Timişoara, 2012. <span class="CharOverride-2">Ediţii: </span>Mihail Gaşpar, <span class="CharOverride-3">Fata vornicului Oană</span>, introd. edit., Timişoara, 1974 (în colaborare cu George C. Bogdan), <span class="CharOverride-3">Din vremuri de mărire</span>, introd. edit., Timișoara, 1982 (în colaborare cu George C. Bogdan); Paul Iorgovici, <span class="CharOverride-3">Observaţii de limba rumânească</span>, introd. Crișu Dascălu, Timişoara, 1979 (în colaborare cu Crişu Dascălu); ed. Timișoara, 2012; George C. Bogdan, <span class="CharOverride-3">Din istoria culturală a Banatului</span>, I, introd. edit., Timişoara, 2011. <span class="CharOverride-2">Traduceri</span><span class="CharOverride-7">: </span>Sever Bocu, <span class="CharOverride-3">Problema Banatului</span>. <span class="CharOverride-3">Români şi sârbi</span>, Timişoara, 2012.</p>
			<p class="Heuristica___m_RPR"><span class="CharOverride-2">Repere bibliografice: </span>Traian<span class="CharOverride-2"> </span>Liviu<span class="CharOverride-2"> </span>Birăescu<span class="CharOverride-2">, </span><span class="CharOverride-3">Un</span><span class="CharOverride-7"> </span><span class="CharOverride-3">scriitor bănăţean uitat</span>, O, 1974, 48; Al. Graur, <span class="CharOverride-3">Paul Iorgovici</span>, RL, 1979, 23; Marcel Pop-Corniş, „<span class="CharOverride-3">Critica – limbaj secund”</span>, O, 1982, 20; Adrian Marino, <span class="CharOverride-3">Limbajul criticii la microscop, </span>T, 1982, 19; Simion, <span class="CharOverride-3">Sfidarea, 257–260</span>; Dumitru Vlăduţ, <span class="CharOverride-3">Limbajul publicistic actual, </span>„Analele Universităţii Tibiscus”, jurnalistică, 2007; Livius Petru Bercea, <span class="CharOverride-3">Scriitori şi cărţi</span>, Lugoj, 2008, <span class="CharOverride-3">61–64, 96–98</span>; Florin Corneliu Popovici, <span class="CharOverride-3">Cartea unei evadări</span>, „Reflex”, 2010, 1–6; Graţiela Benga, „<span class="CharOverride-3">Arta de scrie, arta de a citi”</span>, „Revista de studii banatice”, 2010, 1. &#9;<span class="Semnatura">F.C.P.</span></p>
			<div class="_idGenObjectLayout-1">
				<div id="_idContainer015">
					<div id="_idContainer013" class="Basic-Text-Frame">
						<p class="Titlu-Nume-H">BOGDAN-DUICĂ, G. [Gheorghe] </p>
						<p class="Titlu-mic-DATE">(2.I.1866, Braşov – 21.IX.1934, Braşov), istoric şi critic literar.</p>
					</div>
					<div id="_idContainer014" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08B_898-950_Blecher-Bolduma-web-resources/image/II_20_858_fata.jpg" alt="" />
					</div>
				</div>
			</div>
			<p class="Heuristica-PRIMUL">A fost al doilea născut în familia Elenei (n. Munteanu) şi a lui Ioan Bogdan, funcţionar. Dintre ceilalţi fraţi, se vor remarca, în diverse domenii, Ioan Bogdan, filolog, profesor universitar, Ştefan Bogdan, profesor la Facultatea de Farmacie din Bucureşti, Aurel Bogdan, general; o soră, Ecaterina (Catinca), a fost a doua soţie a lui N. Iorga. <span class="CharOverride-2">B.-D.</span> a urmat şcoala primară din Scheii Braşovului. După ce a absolvit Liceul „Andrei Şaguna” din Braşov (1885), audiază cursuri de logică şi de filologie la universităţile din Budapesta, Jena şi Viena (1885–1888). Obţine un post de profesor suplinitor la Liceul „Andrei Şaguna”, dar, fiind considerat ateu, este îndepărtat de la catedră. Îşi făcuse un oarecare nume, încă elev fiind, prin colaborările de la „Familia” (1883–1884). În 1888 tipăreşte o serie de „reviste literare” în foiletonul „Gazetei Transilvaniei”, pe care le continuă, tot în acel an, în „Tribuna”, unde a fost o vreme şi membru în comitetul de redacţie. Colaborează şi la „Convorbiri literare”. Tenace şi decis în opţiuni, trece în Regat la sfârşitul lui 1890, încercând să-şi termine facultatea la Bucureşti. Este chemat însă la Cernăuţi, unde între 1893 şi 1894 va fi director la „Gazeta Bucovinei”. Se căsătorise, în 1892, cu alsaciana Maria Done. Cei doi au avut şase copii, între care Catul Bogdan (viitor pictor, profesor universitar), Virgil Bogdan (care a devenit filosof), Ovidiu Bogdan (profesor). Întors la Bucureşti, termină Facultatea de Litere, luându-şi licenţa în 1897. Începe acum o lungă carieră didactică. Pentru scurte perioade profesor la licee din ţară, este în cele din urmă numit director al Liceului „Mihai Viteazul” din Bucureşti, funcţie pe care o va păstra un deceniu. În timpul ocupaţiei Capitalei, este arestat şi deportat. Îndată după înfiinţarea Universităţii din Cluj, în 1919, devine profesor de literatură română la Facultatea de Litere, al cărei întâi decan va fi şi unde va preda până la moarte. Tot în 1919 este ales membru al Academiei Române, pe locul rămas vacant după moartea lui Titu Maiorescu. A fost delegat în Senat din partea Universităţii clujene. Se va înscrie în Partidul Naţional Ţărănesc, dar, nemulţumit, trece în Partidul Naţional Liberal, fiind ales, cu acest prilej, şi deputat. Moare pe neaşteptate la Braşov şi este înmormântat la Sibiu. </p>
			<p class="Heuristica-BASE">Pedagog prin vocaţie, <span class="CharOverride-2">B.-D.</span> s-a preocupat de timpuriu de problemele educaţiei şi învăţământului, începând să publice încă din 1897 articole şi studii despre manuale, despre organizarea şcolară. Temperament de polemist, a intrat în gazetăria cotidiană. La „Tribuna” şi „Gazeta Bucovinei” îşi expune, în 1893–1894, mai ales opiniile în probleme de istorie a românilor. Împreună cu Aurel C. Popovici și alții, la Bucureşti, participă la redactarea cotidianului politic şi cultural „România jună” (1899–1900). Este secretar al Ligii Culturale, se află în prejma lui N. Iorga şi a lui A.C. Popovici, ale căror opinii antisemite le susţine (<span class="CharOverride-3">Românii şi ovreii</span>, 1913). Cu Vasile Pârvan şi Virgil Arion editează, în 1913 şi 1914, la Bucureşti, revista „Românismul”. Înzestrat cu o vie curiozitate, citea enorm, atras de mai toate domeniile culturii. Şi-a spus părerea în chestiuni de religie şi teologie, geografie umană, etnofolcloristică, filologie, în texte scrise într-un stil accesibil. A analizat cu precădere mişcările religioase la români, preocupat de situaţia confesiunilor din Transilvania şi încercând să afle în ce constă „sentimentul naţional”. Aşa au apărut mai multe studii, precum cele despre Ioan Inocenţiu Micu-Klein, despre autonomia Bisericii Ortodoxe, dar şi despre Tudor Vladimirescu, Avram Iancu, Axente Sever sau Ioan Dunca. De literatură <span class="CharOverride-2">B.-D.</span> s-a apropiat mai întâi prin câteva încercări de versificare, unele apărute în „Tribuna” (1891). Aceste tentative i-au deschis gustul pentru descifrarea resorturilor unei opere, ceea ce l-a îndreptat către critica literară. La început a urmat modelul maiorescian, adoptând un ton dur, cu ironii şi „zeflemele” de tip junimist aplicate numai literaturii din Ardeal. Lipsa de valoare, era de părere criticul, nu trebuie scuzată prin circumstanţele dificile în care se manifestă scriitorii de limbă română din Transilvania. Considera că aici fuseseră încurajate doar „mediocrităţile” şi nonvalorile, pe temeiul unor „motive neliterare”. În opoziţie cu literatura de nivel modest a lui Iosif Vulcan şi Andrei Mureşanu, criticul aşază versurile lui George Coşbuc, fiind cel dintâi care le analizează amplu, într-o serie de foiletoane apărute în 1888, înaintea studiului lui C. Dobrogeanu-Gherea. În acelaşi spirit maiorescian, îşi întemeiază afirmaţiile pe o sumă de premise teoretice plecând de la Lessing, la ale cărui opinii aderă în bună măsură. <span class="CharOverride-3">Laocoon</span> constituie un argument pentru eliminarea descriptivismului din poezia ardelenească a epocii, comparată uneori, spre a i se evidenţia scăderile, cu aceea eminesciană. Ca să păstreze o legătură vie cu viaţa literară, <span class="CharOverride-2">B.-D.</span> a scris, constant, şi critică de întâmpinare, pronunţându-se despre aproape toţi scriitorii contemporani importanţi. La Barbu Delavrancea a apreciat curăţenia limbii din proză şi unitatea construcţiei dramatice, lui Mihail Sadoveanu îi este investigată arta de povestitor. Primele versuri ale lui Ştefan Petică şi ale lui Panait Cerna sunt privite cu simpatie; ale lui Camil Petrescu izvorăsc dintr-o „atitudine de clasicist”, iar poeziile lui Octavian Goga reprezintă „balada tragică a sufletului ardelenesc primitiv”. A contestat violent dramaturgia lui Lucian Blaga („literatură fără rost”), afirmând că întreaga lui operă literară este străbătută de „răceală”. Pe Tudor Arghezi l-a apreciat încă în 1926, considerând că are „vederi noi”, dar despre <span class="CharOverride-3">Flori de mucigai</span> a scris negativ. <span class="CharOverride-2">B.-D. </span>era un critic cu un expozeu informat, care înţelegea motivaţiile curentelor moderne (a scris despre expresionism), dar gustul său era al unui clasicizant şi al unui moralist. Interesul i s-a îndreptat însă către istoria literară, ca o consecinţă a înclinaţiei spre istorie în general. Volumul lui de debut, apărut în 1893, conţine o biografie a lui Petru Maior. De altfel, aproape toate studiile elaborate în tinereţe insistau asupra derulării faptelor, asupra contextelor istorice (<span class="CharOverride-3">Procesul episcopului Ioan Inochentie Clain</span>, 1896). Cu timpul, <span class="CharOverride-2">B.-D.</span> îşi configurează o concepţie proprie despre istoria literară, care, fără a fi originală, s-a numărat printre cele demne de luat în seamă, alături de a lui N. Iorga şi a lui Ovid Densusianu. În fapt, el<span class="CharOverride-2"> </span>considera că o istorie a literaturii nu poate fi alcătuită decât după ce au fost investigate toate compartimentele şi au fost strânse toate informaţiile. Colecţiona cele mai mărunte date despre familie, studii, viaţă personală, relaţii sociale, debut, colaborări, ediţii, receptare. S-a oprit cu precădere asupra unor scriitori şi oameni de cultură ardeleni din prima jumătate a secolului al XIX-lea în monografii precum <span class="CharOverride-3">Viaţa şi ideile lui Simion Bărnuţiu</span> (1924), <span class="CharOverride-3">Gheorghe Lazăr</span> (1924), <span class="CharOverride-3">Ioan Barac</span> (1933), <span class="CharOverride-3">Eftimie Murgu</span> (1937). A stăruit însă şi asupra lui Alecsandri (<span class="CharOverride-3">Vasile Alecsandri. Admiratori şi detractori</span>, 1922; <span class="CharOverride-3">Vasile Alecsandri. Povestirea unei vieţi</span>, 1926) şi mai ales asupra lui Eminescu (<span class="CharOverride-3">Despre „Luceafărul” lui Mihail Eminescu</span>, 1925), despre poet scriind frecvent „multe şi mărunte”, cu deosebire în „Buletinul «Mihai Eminescu»”, scos la Cernăuţi, din 1930, de Leca Morariu, cu sprijinul lui G. Ibrăileanu şi al lui <span class="CharOverride-2">B.-D. </span>însuşi. Pasiunea pentru amănunt nu era însă gratuită, ci rezulta dintr-o altă cerinţă impusă istoriei literare, aceea de a oferi o imagine cât mai completă asupra unei epoci. Transilvania primei jumătăţi a secolului al XIX-lea i-a pus la dispoziţie mai ales posibilitatea de a studia şi a releva un complex de raporturi. Istoricul, tolerant din fire şi prin educaţie, nu s-a dat în lături să remarce rolul pozitiv al şcolii ungureşti în formarea spirituală, spre pildă, a lui Simion Bărnuţiu. Urmărind detaliat faptele, le împarte în secţiuni reprezentative şi le distribuie aproape dramaturgic. Istoria literară este atrasă astfel către literatură, prin orientarea şi dispunerea informaţiilor cu ajutorul unor comentarii concise, sugestive şi adecvate, care tind, între altele, să configureze un destin („rostul vieţii”). <span class="CharOverride-2">B.-D.</span> premerge astfel metodei istorico-literare a lui G. Călinescu. Rezultatele au fost remarcabile (în 1925 îi era atribuit Premiul Naţional pentru Critică), deşi numeroasele corelări pe care le instituia nu erau atât neaşteptate şi spectaculoase, cât laborioase şi exacte. El nu scrie hagiografii, rămânând lucid în evaluări. Verifică sever informaţiile, până la a afla şi alege pe aceea care este (ori pare) martorul obiectiv, cel mai de încredere. Capitole întregi din câte o monografie sunt dedicate unor controverse, prezentate cu vervă polemică. Atât de riguros în adunarea materialului, istoricul literar nu s-a încumetat să se pronunţe decât despre un segment din evoluţia literaturii, anume despre „întâii poeţi munteni” (<span class="CharOverride-3">Istoria literaturii române moderne. Întâii poeţi munteni</span>, 1923), unde sunt studiaţi Iancu Văcărescu, Ion Heliade-Rădulescu, Vasile Cârlova, C. Faca, Grigore Alexandrescu, C.A. Rosetti, Cezar Bolliac. Situ&#173;ân&#173;du-se, programatic, pe o poziţie marcat istoristă, pentru el chestiunea principală este aflarea sistemului de valori care domină o anume perioadă literară şi includerea scriitorilor în ramele acelui sistem, după criteriile epocii. Adept ferm al „valorilor istorice”, <span class="CharOverride-2">B.-D.</span> a fost un adversar al „valorilor relative”, cultivate de „spiritul modern” (probabil lovinescian). <span class="CharOverride-3">Istoria…</span> lui nu este o lucrare de pionierat, ci mai curând una de valorificare integratoare. Concluziile sunt durabile, mai ales în ceea ce priveşte circulaţia ideilor şi reconstituirea epocii, prin intermediul acelor micromonografii ce creionau portrete verosimile, în trăsături de fineţe. A întocmit şi o ediţie din scrierile lui N. Nicoleanu, V. Cârlova şi C. Stamati, una din scrierile lui Alecu Russo şi o alta din poeziile lui Eminescu şi a editat un discurs al lui Simion Bărnuţiu. Fără să fie propriu-zis un comparatist, are preocupări constante de comparatism, cercetând literatura română în contextul mai larg al „istoriei literaturii generale”. Condus de premisa că un artist nu se lasă înrâurit decât datorită unor puternice afinităţi artistice ori ideologice, el a restrâns aria investigaţiilor la acei scriitori străini care puteau oferi elemente de atracţie, din acest punct de vedere, pentru un scriitor român. Plecând, bunăoară, de la pregătirea şi preferinţele lui Ioan Barac, el a reuşit să descopere cele mai multe izvoare, pentru că le-a privit prin prisma ataşamentului scriitorului faţă de curentul zis „naţional” din literatura maghiară. A studiat răspândirea idilelor lui Salomon Gessner în literatura noastră, corespondenţele dintre <span class="CharOverride-3">Ţiganiada </span>şi un poem al vienezului Alois Blumauer, a relevat „influenţe literare la Eminescu” (unele dintre acestea fiind validate ulterior de istoria literară). În fine, <span class="CharOverride-2">B.-D.</span> a tradus numeroase lucrări germane de pedagogie (între 1898 şi 1933). În tinereţe şi-a încercat condeiul şi în tălmăciri literare. A dat versiuni corecte pentru un fragment din <span class="CharOverride-3">Mahabharata</span> (1891), pentru tragedia <span class="CharOverride-3">Inelul lui Ghighes</span> de Friedrich Hebbel (1900), pentru poezii din literatura chineză ş.a. O traducere din Goethe, făcută când era încă elev, i-a adus o corecţie drastică din partea lui Titu Maiorescu. Sever cu sine, lucrând după un program draconic, <span class="CharOverride-2">B.-D.</span> s-a arătat sever şi cu alţii, atitudine vizibilă în stilul său, adesea polemic. Uneori a fost şi nedrept, de pildă cu Tudor Vianu. În general însă, scrisul lui este plastic, pe alocuri chiar savuros prin incisivitate. </p>
			<p class="Heuristica_CITAT">Mai mult decât oricine, Bogdan-Duică a reprezentat un istoricism intransigent, adesea confundat cu un exagerat cult al mărunţişului literar. Dacă am vrea s-o definim într-o formulă simplificatoare, am putea denumi specia lui de erudiţie un fel de arhivistică literară. Bogdan-Duică a fost stăpânit de instinctul tiranic al analizei, pe care a dus-o până la virtuozitate. Studiile lui fac impresia unor bogate dosare de istorie literară, subiectele fiind tratate până la epuizare. Această pasiune prezintă un pitoresc necontestat, dar şi un mare inconvenient. Spiritul lui iubitor de detalii, de filiaţii duse până-n pânzele albe, devine prizonier al hăţişului de informaţii. De multe ori se găseşte în cazul aceluia care, din cauza mulţimii arborilor, nu mai poate distinge pădurea.</p>
			<p class="Heuristica_CITAT_semnat">Pompiliu Constantinescu</p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Petru Maior</span>, Cernăuţi, 1893; <span class="CharOverride-3">Bucovina, </span>Sibiu, 1895; <span class="CharOverride-3">Procesul episcopului Ioan Inochentie Clain</span>, Caransebeş, 1896; <span class="CharOverride-3">Grillparzer în liceul român</span>, Bucureşti, 1899; <span class="CharOverride-3">Despre „Ţiganiada” lui Budai-Deleanu. Înrâuririle germane</span>, Bucureşti, 1902; <span class="CharOverride-3">Politica Ligei Culturale</span>, Bucureşti, 1914; <span class="CharOverride-3">Titu Liviu Maiorescu</span>, Bucureşti, 1921; <span class="CharOverride-3">Viaţa şi opera întâiului ţărănist român: Ion Ionescu de la Brad. 1818–1891</span>, Craiova, 1921; <span class="CharOverride-3">Vasile Alecsandri. Admiratori şi detractori</span>, Bucureşti, 1922; <span class="CharOverride-3">Istoria literaturii române moderne. Întâii poeţi munteni</span>, Cluj, 1923; <span class="CharOverride-3">Viaţa şi ideile lui Simion Bărnuţiu</span>, Bucureşti, 1924; <span class="CharOverride-3">Viaţa şi opera lui Gheorghe Lazăr</span> (în colaborare cu G. Popa-Lisseanu), Bucureşti, 1924; <span class="CharOverride-3">Gheorghe Lazăr</span>, Bucureşti, 1924; <span class="CharOverride-3">Despre „Luceafărul” lui Mihail Eminescu</span>, Braşov, 1925; <span class="CharOverride-3">Vasile Alecsandri. Povestirea unei vieţi</span>, Bucureşti, 1926; <span class="CharOverride-3">Ioan Barac</span>, Bucureşti, 1933; <span class="CharOverride-3">Petru Maior şi Justinus Febronius sau Petru Maior ca vrăjmaş al </span><span class="CharOverride-8">p</span><span class="CharOverride-3">apei</span>, Cluj, 1933; <span class="CharOverride-3">Eftimie Murgu</span>, Bucureşti, 1937; <span class="CharOverride-3">Studii şi articole</span>, îngr. şi pref. Dumitru Petrescu, Bucureşti, 1975; <span class="CharOverride-3">Mihai Eminescu</span>, îngr. şi pref. Ecaterina Vaum, Iaşi, 1981; <span class="CharOverride-3">Dicţionar autobiografic de personalităţi literare </span>(în colaborare cu C. Zavalide), îngr. Mircea Popa şi Liana Cristea, pref. Mircea Popa, Alba Iulia, 2007. <span class="CharOverride-2">Ediţii: </span>N. Nicoleanu, <span class="CharOverride-3">Poezii şi proză; </span>V. Cârlova, <span class="CharOverride-3">Poezii; </span>C. Stamati, <span class="CharOverride-3">Poezii şi proză, </span>Bucureşti, 1906; Alecu Russo, <span class="CharOverride-3">Scrieri,</span> pref. edit., Bucureşti, 1910; M. Eminescu, <span class="CharOverride-3">Poezii, </span>Bucureşti, 1924; Simion Bărnuţiu, <span class="CharOverride-3">Românii şi ungurii,</span> pref. edit., Cluj, 1924. <span class="CharOverride-2">Traduceri:</span> <span class="CharOverride-3">Savitri</span>, pref. Ioan Slavici, Sibiu, 1891; Friedrich Hebbel, <span class="CharOverride-3">Inelul lui Ghighes</span>, Bucureşti, 1900. </p>
			<p class="Heuristica___m_RPR"><span class="CharOverride-2">Repere bibliografice:</span> Aderca, <span class="CharOverride-3">Contribuţii, </span>II, <span class="CharOverride-3">38–41</span>; Lovinescu, <span class="CharOverride-3">Scrieri</span>, IV, <span class="CharOverride-3">197–199</span>, VI, <span class="CharOverride-3">22–23, </span>VIII, <span class="CharOverride-3">75–77</span>; Constantinescu, <span class="CharOverride-3">Scrieri, </span>I, <span class="CharOverride-3">321–324</span>; Călinescu, <span class="CharOverride-3">Opere</span>, II, <span class="CharOverride-3">660–661</span>; Cioculescu, <span class="CharOverride-3">Aspecte, 509–517</span>; <span class="CharOverride-3">În memoria lui G. Bogdan-Duică</span>, pref. N. Drăganu,<span class="CharOverride-3"> </span>Cluj, 1935; Ion Crăciun, Ion Breazu, <span class="CharOverride-3">Biobliografia lui Gheorghe Bogdan-Duică – Bio-bibliographie de Georges Bogdan Duică</span>, ed. bilingvă, Cluj, 1936; Breazu, <span class="CharOverride-3">Studii</span>, II, <span class="CharOverride-3">370–381</span>; D. Popovici, <span class="CharOverride-3">Evoluţia concepţiei literare a lui G. Bogdan-Duică</span>, Bucureşti, 1938; Vasile Netea, <span class="CharOverride-3">Gh. Bogdan-Duică</span>, Bucureşti, 1940; Călinescu, <span class="CharOverride-3">Ist. lit. </span>(1941), <span class="CharOverride-3">831</span>,<span class="CharOverride-3"> Ist. lit. </span>(1982), <span class="CharOverride-3">915–916</span>;<span class="CharOverride-3"> </span>Dumitru Petrescu, <span class="CharOverride-3">G. Bogdan-Duică</span>, Bucureşti, 1978; Ţepelea, <span class="CharOverride-3">Opţiuni, 31–38</span>; <span class="CharOverride-3">Dicţ. scriit. rom., </span>I, <span class="CharOverride-3">306–308; Bogdanii – o familie de cărturari</span>, coordonatori Steluţa Pestrea–Suciu şi Monica Tatuşescu, Braşov, 1995; Mănucă, <span class="CharOverride-3">Perspective</span>, <span class="CharOverride-3">177–189</span>; Gavril Istrate, <span class="CharOverride-3">G. Bogdan-Duică</span>, CL, 1999, 11. &#9;<span class="Semnatura">D.M. </span></p>
			<div class="_idGenObjectLayout-1">
				<div id="_idContainer018">
					<div id="_idContainer016" class="Basic-Text-Frame">
						<p class="Titlu-Nume-H">BOGDAN-P<span class="CharOverride-6">iteşti</span>, Alexandru </p>
						<p class="Titlu-mic-DATE">(13.VII.1871, Piteşti – 10.III.1922, Bucureşti), publicist. </p>
					</div>
					<div id="_idContainer017" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08B_898-950_Blecher-Bolduma-web-resources/image/BOGDAN-PITESTI_Al.jpg" alt="" />
					</div>
				</div>
			</div>
			<p class="Heuristica-PRIMUL">Lăsa să se creadă că s-ar trage din neamul domnesc al Bogdăneştilor. Însă tatăl, Constantin Bogdan, era, se pare, un refugiat aromân din Ianina, ajuns, la Piteşti, primar şi deputat. Dintr-o familie boierească provenea, totuşi, mama, Domnica, născută Balotă. Este dat la şcoală în Piteşti, dar nu termină aici gimnaziul, ci îşi continuă învăţătura la Geneva, într-un colegiu catolic, apoi în Franţa. Între studii şi boemă epicureanul cam ezită, şi aşa se face că nu isprăveşte nici medicina (la Montpellier), nici literele şi dreptul (la Paris). Încă în Elveţia compunea poezii de factură modernistă, precum şi nuvele şi ar fi colaborat la „Le Feu-Follet” şi la „L’Écho de Genève et du Léman”. Descins pe malurile Senei, îşi găseşte timp să publice în „La Libre parole”, „La Brise du soir”, „L’Intransigeant”, „Le Figaro”, „Le Gaulois”, „Le Gil Blas”, „L’Écho de Paris”. Cult, spiritual, cu o înfăţişare atrăgătoare, <span class="CharOverride-2">B.-P.</span> se simte bine – şi se formează – în atmosfera artistică a Parisului simbolist şi decadent. Motivele exacte ale expulzării lui din Elveţia şi din Franţa nu sunt clare. În dosarele poliţiei geneveze era notat ca „dangereux”. În 1898 se întoarce definitiv în ţară. Sigur de magnetismul propriei personalităţi, candidează în alegeri în judeţul Olt, dându-se drept fiul lui Al. I. Cuza; apoi, în 1900, intră iar în competiţie pentru colegiul al III-lea de Ilfov. În urma unui şantaj, încercat în 1913 asupra bancherului Mauriciu Blank, este arestat şi întemniţat. De acum, pentru el începe declinul. Marele păcătos nu va mai pătrunde în avanscenă, iar la moarte momente groteşti pun punct final acestui destin singular şi oarecum enigmatic. Amestec de egoism şi generozitate, de sensibilitate şi grosolănie, <span class="CharOverride-2">B.-P.</span> e o plămadă aparte, de ins cumva demoniac şi cabotin deopotrivă. </p>
			<p class="Heuristica-BASE">În „Seara”, ziar stipendiat se pare de Puterile Centrale, al cărui director şi proprietar a fost în 1913 şi 1914, publicistul mânuieşte un condei incisiv, încercând un anume deliciu, aproape că artistic, al ponegririi. Cinicul vede în juru-i, şi încă supradimensionate, păcate de care el însuşi nu pare să fi fost străin. E, în causticele lui ieşiri moralizatoare şi justiţiare, un alibi subtil şi, poate, dincolo de exerciţiul retoric, un gest de expurgare a unui subconştient mereu încărcat. Estet al viciului şi vicios al artelor, acest juisor cu rafinamente uneori echivoce s-a răscumpărat, într-o bună măsură, prin gesturile lui de mecena cu gusturi fine. Frecventând la început cercul lui Al. Macedonski, şi-a alcătuit cu timpul un fel de cenaclu, la el acasă strângându-se o societate pestriţă, scriitori, pictori, ziarişti, sculptori (Constantin Brâncuşi, printre alţii), mulţi dintre ei famelici şi încă necunoscuţi. A înlesnit debutul lui Ştefan Petică. Îl descoperă şi îl susţine pe Ştefan Luchian; i-a încurajat pe Theodor Pallady, Camil Ressu, Nicolae Dărăscu, Iosif Iser. Judecăţile somptuosului libertin s-au bazat pe bun gust şi pe o intuiţie aproape impecabilă. Opera lui înseamnă mai ales climatul de elevaţie pe care a ştiut să-l creeze. Împreună cu alţii, a pus la cale prima expoziţie a artiştilor independenţi (1896) şi, peste doi ani, expoziţia internaţională a Societăţii de artă „Ileana”, pe care o fondează în asociere cu I.C. Bacalbaşa şi cu arhitectul Ştefan Ciocâlteu. Cu I. C. Bacalbaşa scoate o publicaţie de lux, „Ileana” (1900–1901), cea dintâi revistă românească de artă. Avea el însuşi veleităţi de plastician şi, cu o ocazie sau alta, a expus desene ce urmau să-i ilustreze volumul de poezii <span class="CharOverride-3">Sensations intimes</span>, care nu a mai apărut. Într-un spirit de fineţe, a publicat (semnând şi Ion Duican) cronici artistice în „Revista orientală”, „Ileana”, „Liga literară”, cerând artistului, nu fără afectare, o „operă de idei”, care să exprime o stare de suflet modernă. Excesiv şi în laude, şi în respingeri, <span class="CharOverride-2">B.-P.</span> dezlănţuie o salvă de reproşuri asupra literaturii autohtone. Elitistul e însă consecvent în opţiunea lui pentru poezia simbolistă. Oricum, când scrie, e mai rigid şi mai subiectiv decât în critica orală, în care îşi risipea scăpărările de inteligenţă şi maliţiile, butadele enorme şi sentinţele autoritare. A compus, numai în franceză, şi versuri (iscălind cu distincţie căutată Alexandre Bogdan-Piteşti, Alex de Piteşti), publicate în „Literatorul”, „Ţara”, „Revista orientală”, „Revista modernă”, „Vieaţa nouă”, „Ileana”, „La Roumanie”. E o poezie muzicală, cu tentă simbolistă. Sclipiri de aur şi licăr de ametiste, satin, brocart, velur şi parfum de roze dau o nuanţă de răsfăţ melancoliilor livreşti ale acestui „charmeur” dintr-o speţă bizară. </p>
			<p class="Heuristica___m_RPR"><span class="CharOverride-2">Repere bibliografice:</span> Cornel, <span class="CharOverride-3">Figuri</span>, I, <span class="CharOverride-3">340–351</span>; Alexandru Macedonski, <span class="CharOverride-3">Opere</span>, II, îngr. şi introd. Adrian Marino, Bucureşti, 1966, <span class="CharOverride-3">353–355</span>; Arghezi, <span class="CharOverride-3">Scrieri</span>, XXIX, <span class="CharOverride-3">366–367</span>, XXXIX, <span class="CharOverride-3">82–89</span>; Lovinescu, <span class="CharOverride-3">Opere</span>, VII, <span class="CharOverride-3">52–54, 272–273, </span>IX, <span class="CharOverride-3">188–192</span>; Radu D. Rosetti, <span class="CharOverride-3">Spicuiri</span>, Bucureşti, 1958, <span class="CharOverride-3">116–123</span>; Eftimiu, <span class="CharOverride-3">Portrete</span>, <span class="CharOverride-3">9–10, 94, 410–420</span>; K.H. Zambaccian, <span class="CharOverride-3">Pagini despre artă</span>, îngr. şi pref. Marin Mihalache, Bucureşti, 1965, <span class="CharOverride-3">284–295</span>; Cioculescu, <span class="CharOverride-3">Itinerar</span>, I, <span class="CharOverride-3">179–181</span>; Ioan Stanomir, <span class="CharOverride-3">Alexandru Bogdan-Piteşti – farsor şi mecena</span>, LCF, 1999, 32; Petre Oprea, <span class="CharOverride-3">Colecţionarul mecena Al. Bogdan-Piteşti</span>, Bucureşti, 1999; Faifer, <span class="CharOverride-3">Pluta</span>, <span class="CharOverride-3">42–48</span>; Angelo Mitchievici, <span class="CharOverride-3">Portretul unui decadent – Alexandru Bogdan-Piteşti</span>, „Ex Ponto”, 2006, 3; Cernat, <span class="CharOverride-3">Avangarda, 39–45.</span> &#9;<span class="Semnatura">F.F.</span></p>
			<p class="Heuristica-PRIMUL"><span class="titlu-12">BOGREA, Vasile</span> (26.IX.1881, Târnauca–Dorohoi – 8.IX.1926, Viena), filolog, poet, publicist, traducător. Este fiul Agripinei, fiica preotului Ioan Mihăilescu din Târnauca, şi al lui Arghire Bogrea, cu rădăcinile în Egina (Grecia), administrator al moşiei Grămeşti-Dorohoi, funcţionar la Casa Rurală de Economii. După primele şase clase făcute în Târnauca, a învăţat la Institutul „Anastasie Başotă” de la Pomârla; plăpând, pregăteşte ultimele clase în particular, susţinând bacalaureatul în 1902 la Liceul Naţional din Iaşi. Obţine prin concurs o bursă de stat pentru studii universitare. Urmează la Iaşi literele, filosofia şi dreptul. Între profesori – A. Philippide, A.D. Xenopol, P.P. Negulescu. Activează, afirmându-se ca orator, în societatea studenţească Zorile, care avea ca scop „extensiunea universitară” – răspândirea „înaltelor idei cultivate în universităţi în masele poporane”, şi debutează în ziarul ei, „Zorile” (1902). Îşi ia licenţa în litere <span class="CharOverride-3">magna cum laude</span>. G. Ibrăileanu îi încredinţează, spre suplinire, Catedra de limba română de la Liceul Internat. Profesor de română şi franceză în Piatra Neamţ şi Iaşi, susţine la Universitatea Populară de la Vălenii de Munte serii de prelegeri: în istoria literaturii universale (<span class="CharOverride-3">Pesimismul în literaturile europene, Literatura latină în legătură cu literaturile romanice, Manzoni şi opera sa</span>) şi în istoria civilizaţiilor. Avea darul unei vorbiri captivante, unind discursul savant cu limpezimea şi căldura sufletească a celui ce ştie să rămână în miezul lucrurilor. Din 1910 până în 1913 pregăteşte un doctorat la Berlin. Studiază filologia clasică şi lingvistica comparată cu Heinrich Morf, Ulrich von Wilamowitz-Moellendorff, Eduard Norden, Karl Meister şi cu Friedrich Leo, „marele pontifice al filologiei latine”. Impresii ale perioadei, cu o tentă de bildungsroman, trimitea în 1910, sub semnătura Peregrinus, „Neamului românesc literar”. La izbucnirea războiului în Balcani, abandonează doctoratul şi se întoarce acasă. Participă, ca voluntar, la campania din Bulgaria. Mobilizat pe loc din cauza sănătăţii precare, îl ajută pe N. Iorga, de care îl lega o aleasă prietenie, să scoată la Iaşi „Neamul românesc”. Susţine cu fervoare în articolele sale idealul naţional. În august 1919 este numit profesor agregat la Catedra de filologie clasică a Universităţii nou-înfiinţate la Cluj şi se dedică realizării „unităţii culturale”. Scrie în „Revista istorică”, „Transilvania”, „Dacoromania”, „Cultura poporului”, „Anuarul Institutului de Istorie Naţională”; în „Ramuri” susţine o rubrică de recenzii. Scoate, în 1923, sprijinit de N. Iorga şi de Sextil Puşcariu, gazeta „Conştiinţa românească”; ţine în cadrul Astrei numeroase conferinţe: <span class="CharOverride-3">Valoarea culturii naţionale, Sufletul latin, Scriitori şi public în lumea veche</span> ş.a. Iniţiază extensiunea universitară în Transilvania. Este între ctitorii Muzeului Limbii Române (nucleul viitoarei şcoli lingvistice clujene) şi ai Societăţii Etnografice. În 1920, la recomandarea lui Vasile Pârvan, fusese ales membru corespondent al Academiei Române. Colaborează la „Analele Dobrogei”, „Cele trei Crişuri”, „Ideea europeană”, „Cugetul românesc”, „Societatea de mâine”, „Universul literar”, „Făt-Frumos”, „Şezătoarea”. Cursurile sale alcătuiesc o sinteză asupra clasicismului, de mare profunzime şi amploare: <span class="CharOverride-3">Civilizaţiile italice, Cultura greco-romană, Figuri reprezentative ale culturii latine, Literatura latină sub republică, Latina populară, izvoare, istorie, structură</span> ş.a. În 1925 a publicat <span class="CharOverride-3">Pentru învăţământul clasic</span> şi în 1926 <span class="CharOverride-3">Reflexii asupra anticlasicismului</span>. Studiul <span class="CharOverride-3">Originalitatea poeziei romane</span> i-a rămas în manuscris în timpul vieții. Chinuit permanent de un ulcer devenit incurabil, moare în cursul unei operaţii, într-o clinică din Viena. </p>
			<p class="Heuristica-BASE"><span class="CharOverride-2">B.</span> şi-a uimit contemporanii prin bogăţia cunoştinţelor pe care le stăpânea. A lăsat un număr impresionant de contribuţii în filologie, semantică, etimologie, onomastică, toponimie, folclor, etnografie, parțial apărute postum. A scris versuri, a dat traduceri, a fost un distins ziarist. Cele mai multe lucrări se ocupă de etimologii, dar autorul pune în mişcare un complex de factori, depăşind lingvistica. Metoda comparatistă, folosită cu supleţe, le înscrie într-un orizont enciclopedic. Notele, întinse, dense, oferind sugestii, rectificări, alcătuiesc ele însele un studiu. După Hasdeu, <span class="CharOverride-2">B.</span> a avut cea mai bună pregătire pentru lingvistica comparată, prin deplina stăpânire a limbilor clasice, germanice, romanice, slave, a maghiarei. A dat rezolvări definitive în etimologie, dar a fost atras îndeosebi de cuvintele rare sau neînţelese (<span class="CharOverride-3">Etimologii, Între filologie şi istorie</span>) şi de interpretarea semasiologică (<span class="CharOverride-3">O problemă semantică: „genunchiu” în sens de „neam”, „gintă”, Semantism românesc şi semantism balcanic</span>); a demonstrat originea unor nume şi porecle; a analizat metodic toponimia românească; a pus în lumină marea bogăţie sinonimică a limbii noastre (în terminologia numismatică şi juridică, în denumirile calului, dracului); a rezolvat numeroase cazuri de etimologie populară (<span class="CharOverride-3">Glose româneşti în patronimice armeneşti din Ardeal, Contribuţii onomastice, Din onomastica folclorică, Note de toponimie dobrogeană, Din toponimia românească: Abrud, Caransebeş, Lăune </span>etc<span class="CharOverride-3">.</span>). A aprofundat cercetarea elementelor orientale din limbă, a influenţelor greceşti, ungureşti, a „urmelor bizantine”. A fost interesat de folclor (<span class="CharOverride-3">Cercetări de literatură populară</span>) şi de cărţile vechi, explicând termeni şi grafii greşit interpretate (<span class="CharOverride-3">Pasagii obscure din Miron Costin, Contribuţie la onomastica „Romanului lui Alexandru” şi a „Romanului Troadei”</span>), înţelesuri pierdute (<span class="CharOverride-3">În jurul „Alexandriei”. „Paştele blajinilor” şi altele</span>, <span class="CharOverride-3">O străveche formulă de exorcism în descântecele noastre, Sfinţii-medici în graiul şi folclorul românesc</span>), mecanismele gândirii mitizante (<span class="CharOverride-3">Dunărea, fluviu al Paradisului</span>), străvechi credinţe (<span class="CharOverride-3">Trei probleme folclorice şi aspectele lor româneşti</span>). Umanismul, rod al formaţiei de clasicist, dar şi opţiune spirituală, este afirmat cu un patetism particular şi este fundamentul întregii sale activităţi. <span class="CharOverride-2">B.</span> defineşte poporul nostru ca pe unul creator de civilizaţie (<span class="CharOverride-3">Cântece istorice ungureşti despre români, Românii în civilizaţia vecinilor, Kara-Ulah = Valah în „Codex Cumanicus”?</span> etc.) şi leagă clasicismul de datoria acţiunii publice în baza „imensului capital de experienţă” pe care Antichitatea „îl pune la dispoziţia generaţiilor moderne pentru a le feri de rătăciri periculoase şi a îndrepta activitatea lor creatoare în sensul unui maximum de splendoare şi vitalitate, cum până astăzi singură cultura greco-romană a putut să-l atingă” (<span class="CharOverride-3">Pentru învăţământul clasic</span>). Publicistica – cronica de război din „Neamul românesc”, pledoaria renaşterii prin modele şi învăţătură din paginile dedicate unor ziare şi reviste din Ardeal – uneşte faptul divers cu „principiul etern care-i dă viaţă”, atingând, prin forţa convingerilor, dimensiunea unui document de demnă responsabilitate, interioară şi civică. Recenzile şi cronicile se disting prin informaţie şi rigoare, dar şi prin patos reţinut.  Literaturii i se cere să fie „sănătoasă, cuminte, ferită de molima modelor”. Afectivitatea, dominată de inteligenţă, impregnează versurile sale, paginile de jurnal, reflecţiile. Meditaţie tinzând către adevărurile general umane (de unde şi turnura gnomică, „citatele” din Horaţiu, Euripide, Pindar), poezia lui are în centru înfruntarea dintre forţele stingerii şi cele ale Fiinţei (<span class="CharOverride-3">Mors, Sonet (Pe negrele ape), Alme sol…</span>), dintre scepticism şi creaţie (<span class="CharOverride-3">Quaerenti, Spre Nirvana…</span>). Cugetările intitulate <span class="CharOverride-3">Din carnetul unui răstignit, </span>scânteieri de gând pătrunzător, exprimă aforistic dialogul lui <span class="CharOverride-2">B.</span> cu lumea. <span class="CharOverride-3">Însemnările unui peregrin</span> sunt pagini de analiză asupra a ceea ce îl leagă sau îl înstrăinează de spaţiul german al anilor de formare, o proză intelectuală, întreţesută cu trimiteri alese inspirat şi vădind gust artistic. A tradus din Sappho, Pindar, Catul, Petroniu. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-3">În amintirea lui Anastasie Başotă</span>, Vălenii de Munte, 1916; <span class="CharOverride-3">Studii de semantică</span>, Cluj, 1924; <span class="CharOverride-3">Pentru învățământul clasic, </span>Cluj, 1925; <span class="CharOverride-3">Reflexii asupra anticlasicismului, </span>Cluj, 1926;<span class="CharOverride-3"> Pagini istorico-filologice</span>, îngr. şi introd. Mircea Borcilă şi Ion Mării, pref. C. Daicoviciu, Cluj, 1971; <span class="CharOverride-3">Sacra via. Pagini literare şi publicistice</span>, îngr. şi postfaţă Mircea Borcilă şi Vasile M. Ungureanu, pref. Teodor Naum, Cluj, 1973; <span class="CharOverride-3">Opere alese</span>, îngr. Mircea Borcilă, Ion Mării, Vasile Pavel, Dumitru Apetri și Vasile M. Ungureanu, pref. Mircea Borcilă, Chișinău–București, 1998.</p>
			<p class="Heuristica___m_RPR"><span class="CharOverride-2">Repere bibliografice:</span> Iorga, <span class="CharOverride-3">Oameni</span>, III, <span class="CharOverride-3">222</span>; [<span class="CharOverride-3">Vasile Bogrea</span>], SDM, 1926, 39–40; Sextil Puşcariu, <span class="CharOverride-3">Vasile Bogrea</span>, DR, 1924–1926, partea II; Cezar Cristea, <span class="CharOverride-3">Vasile Pârvan şi Vasile Bogrea</span>, Bucureşti, 1934 ; Iosif E. Naghiu, <span class="CharOverride-3">Biobibliografia lui Vasile Bogrea. 1881–1926</span>, Cluj, 1937; Adrian Marino, <span class="CharOverride-3">Umanism şi erudiţie</span>, TR, 1971, 28; Mircea Eliade, <span class="CharOverride-3">Memorii</span>, I, îngr. Mircea Handoca, Bucureşti, 1991, <span class="CharOverride-3">329–330</span>; Nicolae Mecu, <span class="CharOverride-3">Ştiinţă–conştiinţă, </span>VR, 1991, 9; Ion Mării, <span class="CharOverride-3">Vasile Bogrea, un prinț al erudiţiei</span>, TR, 1993, 26; <span class="CharOverride-3">Dicţ. scriit. rom</span>., I, <span class="CharOverride-3">308–310;</span> Magdalena Indrieş, <span class="CharOverride-3">Patriae et Scientiae Sacrum, </span>Oradea, 2008, <span class="CharOverride-3">5–48, 225–285; </span>Vasile Mihalache, <span class="CharOverride-3">Vasile Bogrea: omul, profesorul, publicistul,</span> Timişoara, 2010. &#9;<span class="Semnatura">S.C.</span></p>
			<div class="_idGenObjectLayout-1">
				<div id="_idContainer021">
					<div id="_idContainer019" class="Basic-Text-Frame">
						<p class="Titlu-Nume-H">BOGZA, Geo </p>
						<p class="Titlu-mic-DATE">(6.II.1908, Ploieşti – 14.IX.1993, Bucureşti), poet, prozator, gazetar. </p>
					</div>
					<div id="_idContainer020" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="08B_898-950_Blecher-Bolduma-web-resources/image/01_Bogza_Geo_2.jpg" alt="" />
					</div>
				</div>
			</div>
			<p class="Heuristica-PRIMUL">Este al patrulea copil al Elenei Rhea Silvia (n. Georgescu) şi al lui Alexandru Bogza, antreprenor; prozatorul Radu Tudoran, filosoful Alexandru Bogza şi scriitoarea Elena Bogza sunt fraţii săi. Urmează şcoala primară între 1915 şi 1919 la Ploieşti, apoi cursurile şcolilor de marină de la Galaţi şi Constanţa. Ca elev marinar pe Dunăre, ţine, la indicaţiile instructorului său, un jurnal de bord, care se va transforma în jurnal intim. Declarat inapt pentru profesia de marinar din cauza constituţiei fizice precare, se întoarce la Buştenari (lângă Ploieşti) şi intră în mişcarea literară de avangardă. Refuzat iniţial la poşta redacţiei a revistei „Contimporanul”, proiectează manifeste poetice incendiare („penetrantismul”) şi editează la Câmpina, împreună cu Alexandru Tudor-Miu, revista avangardistă „Urmuz” (ianuarie–iunie 1928), unde publică versuri, proză suprarealistă şi manifeste. Paralel, activează ca redactor la revista „Câmpina” din localitate (1927–1929), ocupându-se şi de „contrapagina” ei, „Cucu Prahovei”. Din toamna lui 1928 începe colaborarea la revista „unu”. În perioada revistei „Urmuz” semnează cu numele George Bogza. La „unu” adoptă mai multe pseudonime: André Far, Radu Malcoci, Kronkan, tuz. Debutează editorial în 1929 cu placheta de versuri <span class="CharOverride-3">Jurnal de sex</span>, influenţată de Tudor Arghezi, dar afină, ca sensibilitate şi atitudine, erosului obsesional cultivat de suprarealişti. Apariţia volumului, dar şi „recidivele” ulterioare, de la articolul <span class="CharOverride-3">În vocabular, divagaţii şi precizări</span> la <span class="CharOverride-3">Poemul invectivă</span> (1933) îl vor aduce în faţa instanţelor sub acuza de „atentat la adresa bunelor moravuri” (în mod sfidător, <span class="CharOverride-3">Poemul invectivă</span> va fi editat cu „amprentele digitale ale autorului” pe pagina de gardă); urmare a acestor incriminări cu substrat politic, este condamnat pentru scurtă vreme, în două rânduri, la închisoarea Văcăreşti: prima arestare are loc la începutul lui 1934, iar a doua în 1937, în contextul campaniilor de presă împotriva „pornografiei în artă”. <span class="CharOverride-2">B.</span> va fi apărat – fără succes – de avocata Mary-Ange Binder (soţia lui Saşa Pană), apoi de Mihail Sebastian. La începutul anilor ’30 colaborează cu articole, poeme şi proze nu doar la „unu”, ci şi la „Bilete de papagal”, apoi la „Radical” (Craiova), „Strada”, „XX literatura contimporană”, „Meridian”, „Pinguinul”, „Frize” (Braşov), „Revista română” ş.a. Îl sprijină pe Saşa Pană, care editează în 1930 textele lui Urmuz, contribuind la mitizarea postumă a acestuia cu o vehemenţă neegalată. Tot în „unu” lansează câteva manifeste definitorii: <span class="CharOverride-3">Urmuz premergătorul</span>, <span class="CharOverride-3">Exasperarea creatoare</span>, <span class="CharOverride-3">Reabilitarea visului</span>, impunându-se drept cel mai radical dintre avangardiştii români şi devenind – prin poemele sale brutal-erotice – mentor pentru autorii adolescenţi ai revistei suprarealiste „Alge” (Gherasim Luca, Paul Păun, Aurel(iu) Baranga, S. Perahim, Sesto Pals). Împreună cu ei, scoate în 1933 efemera revistă „Viaţa imediată”, al cărei articol-program (<span class="CharOverride-3">Poezia pe care vrem să o facem</span>) marchează un refuz al „turnului de fildeş” în favoarea unei arte sociale. În 1934, cu sprijinul lui F. Aderca, e angajat la „Vremea” ca reporter. Reportajele au în obiectiv tăbăcari, petrolişti, mineri, lumpeni, viaţa puşcăriaşilor politici sau de drept comun, provincii defavorizate economic; ele alternează cu fragmente memorialistice, evocări ale vieţii de elev marinar etc. Un ciclu intitulat <span class="CharOverride-3">Fişe de închisoare</span>, cu portrete decupate din detenţia de la Văcăreşti, poate fi citit ca replică la <span class="CharOverride-3">Poarta neagră </span>de Tudor Arghezi. Un <span class="CharOverride-2">B.</span> naturist, nostalgic şi meditativ, apare în fragmentele „sub semnul apelor”, reunite peste decenii sub titlul <span class="CharOverride-3">Fişe de copilărie</span>. Prezent în publicaţii apropiate stângii democratice („Cuvântul liber”, unde e radactor, „Azi”, „Tempo”), devine, în 1937, corespondent de presă al revistei „Lumea românească” (director: Zaharia Stancu) pe frontul războiului civil spaniol. Din Spania trimite în ţară foiletoane antimilitariste, cum sunt <span class="CharOverride-3">Într-o după-amiază pe podul de la Irun </span>şi <span class="CharOverride-3">Tragedia poporului basc</span>, în maniera unui Curzio Malaparte. În acelaşi an publică placheta <span class="CharOverride-3">Ioana-Maria</span>, unde fronda e abandonată în favoarea unor poeme de dragoste nostalgice şi visătoare. Tot ca o despărţire de turmentările revoltei avangardiste poate fi citit şi amplul poem incantatoriu <span class="CharOverride-3">Cântec de revoltă, de dragoste şi moarte</span>, inspirat de <span class="CharOverride-3">L‘Union libre</span> al lui André Breton şi elaborat – în „epoca haotică şi prerevoluţionară a anilor ’30” – sub titlul <span class="CharOverride-3">Captarea subconştientului</span>, dar publicat ca volum abia în 1945 şi perfect rezonant cu poezia „generaţiei războiului”: „Totul mă chinuia atunci, faptul că aveam zece degete/ în loc de o sută, sau mai bine unul singur, putând/ să se prefacă în fulger/[…]/ deznădăjduit eram şi plin de o cruntă revoltă împotriva/ mizerei condiţii umane,/ visând mereu flăcări mari, apocaliptice, care să prefacă/ în scrum sărmanele noastre fiinţe nedesăvârşite şi/ vulnerabile,/ tânăr neîmblânzit, haotic, revoltat mai întâi de destinul/ biologic al lumii”. Cariera de reporter îi va fi marcată editorial prin volumul <span class="CharOverride-3">Ţări de piatră, de foc şi de pământ</span> (1939). Continuă să publice, între cele mai valoroase texte fiind reportajul experimental <span class="CharOverride-3">O sută şaptezeci şi cinci de minute la Mizil</span>, parabola neagră <span class="CharOverride-3">Înmormântări</span> şi nuvela <span class="CharOverride-3">Cum a înnebunit regele petrolului</span>. După instaurarea dictaturii militare a lui Ion Antonescu îşi reduce la minimum prezenţa publică; în preajma Dictatului de la Viena face, pe bicicletă, o lungă călătorie de-a lungul Oltului, de la izvor la vărsare. De pe urma ei va rezulta <span class="CharOverride-3">Cartea Oltului</span> (1945), amplă monografie lirică (sau „poem simfonic”, după cum o va numi mai târziu). După 1944 revine în presă şi în actualitatea editorială. Colaborează la „Revista Fundaţiilor Regale”, „Contemporanul” „România liberă”, „Scânteia”, „Lumea” ş.a. ca susţinător al noii orânduiri. Îşi reeditează prima parte a cărţii din 1939, dedicată minerilor din Ţara Moţilor (<span class="CharOverride-3">Ţara de piatră</span>, 1946). Tipăreşte volumele de reportaje <span class="CharOverride-3">Pe urmele războiului în Moldova</span> (1945) şi <span class="CharOverride-3">Oameni şi cărbuni în Valea Jiului </span>(1947). Tot din viaţa atroce a minerilor e inspirată nuvela <span class="CharOverride-3">Sfârşitul lui Iacob Onisia</span> (1949), apărută iniţial în „Lumea” sub titlul <span class="CharOverride-3">Moartea lui Iacob Onisia </span>şi ecranizată în 1987 de regizorul Mircea Daneliuc. Devenit membru corespondent al Academiei RPR în 1948, apoi membru titular în 1955, membru în Biroul Uniunii Scriitorilor încă de la întemeierea acesteia (1949), ales în Consiliul Naţional pentru Apărarea Păcii (1955) şi în Consiliul Mondial al Păcii (1958), deputat în Marea Adunare Naţională, fostul antiacademist este consacrat ca reporter oficial, recuperat la vârf de regimul comunist în calitate de vechi militant de stânga, deşi, formal, <span class="CharOverride-2">B.</span> nu fusese membru PCR în ilegalitate. În 1953 îşi reeditează sub un titlu elocvent (<span class="CharOverride-3">Anii împotrivirii</span>) o parte a articolelor de atitudine din presa anilor 1934–1940. Volumul <span class="CharOverride-3">Începutul epopeii</span> (1950) marchează începutul perioadei de celebrare a „noii ere”. Urmează un val de scrieri „pe linie” care vor face şcoală în epoca dogmatică: <span class="CharOverride-3">Porţile măreţiei</span> (1951), <span class="CharOverride-3">Meridiane sovietice</span> (1953), <span class="CharOverride-3">Tablou geografic</span> (1954) ş.a. Aceeaşi vocaţie a magnificării se regăseşte în amplele poeme-eseu dedicate unor scriitori progresişti: <span class="CharOverride-3">Ciu-Yuan, Henri Fielding, Walt Whitman</span> (1955). Revine la poezie după 1956, publicând în „Viaţa românească”, „Gazeta literară”, „Luceafărul”, „Con&#173;temporanul”, „Argeş”, „România liberă”, „Scânteia” ş.a. texte pe care le va reuni în culegerea bilingvă <span class="CharOverride-3">Poezii şi poeme – Poésies et poèmes</span> (1979). Că&#173;lătoreşte în Europa, Asia şi Statele Unite. Între 1966 şi 1973 colaborează săptămânal cu tablete la revista „Contemporanul”, colaborare de pe urma căreia va rezulta, în 1974, volumul <span class="CharOverride-3">Paznic de far</span>. Un titlu emblematic pentru noua identitate publică a scriitorului, erijat, la senectute, în instanţă morală, patriarh al lumii literare, odată cu distanţarea de dogmatism şi cu opoziţia tot mai transparentă faţă de naţional-comunismul ceauşist. Lăsând la o parte seria recuperărilor interbelice şi noul lirism „peisagistic”, sărbătoresc, al reportajelor poststaliniste (<span class="CharOverride-3">Privelişti şi sentimente</span>, 1972), detaşarea de trecut se manifestă pe latură estetică. Vechi texte sunt reluate, adaptate contextului şi rescrise – în special <span class="CharOverride-3">Cartea Oltului</span>, dar şi cele peste două sute de poeme care alcătuiesc volumul jubiliar <span class="CharOverride-3">Orion</span> (1978). Noile variante sunt diluate sau solemnizate, iar componenta moralistă sporeşte, literatura „ultimului” <span class="CharOverride-2">B.</span> având un caracter parabolic şi esopic. Colaborarea săptămânală din perioada 1974–1989 la „România literară” se va concretiza editorial în volumul <span class="CharOverride-3">Ca să fii om întreg</span> (1984) şi în postumul <span class="CharOverride-3">Trapez</span> (1994), incluzând tablete moralist-confesive şi pagini memorialistice. Ca şi în <span class="CharOverride-3">Paznic de far</span>, ele celebrează spectacolul lumii de pe poziţiile unui martor al veacului şi ale unei conştiinţe umanitariste de veghe: evenimente majore şi lucruri umile, personalităţi politice şi artişti populari, scriitori-reper, dar şi uitaţi sau ignoraţi etc. Încercând să reînnoade cu spiritul revoltat din anii tinereţii, <span class="CharOverride-2">B.</span> publică în 1987 <span class="CharOverride-3">Jurnal de copilărie şi adolescenţă</span>. Autenticitatea nudă a acestor pagini, cu consemnarea directă a obsesiilor, crizelor şi căutărilor tânărului avangardist, ţine de spiritul generaţiei lui Mircea Eliade. Autorul va aşeza această etapă a începuturilor sub semnul „revoltei” anarhiste fără scop politic clar definit. Deşi, efect al cenzurii, nu îşi poate publica în ţară poemele „scandaloase” din tinereţe (în <span class="CharOverride-3">Orion</span> sunt lăsate deoparte, pentru o viitoare ediţie, douăsprezece texte din <span class="CharOverride-3">Poemul invectivă</span>), o primă reeditare a volumului din 1933 iese totuşi de sub tipar la Pančevo, în Banatul sârbesc, graţie poetului Ioan Flora, cu ocazia primirii de către <span class="CharOverride-2">B.</span> a unui premiu internaţional (Premiul cetăţii Smederovo). Cu câteva luni înainte de căderea regimului Ceauşescu, adresează conducerii Uniunii Scriitorilor, alături de şapte confraţi, o scrisoare de protest în sprijinul lui Mircea Dinescu, arestat la domiciliu. Bolnav, se retrage după 1990 din viaţa publică. Îşi revizuieşte pentru tipar textele ce vor intra în <span class="CharOverride-3">Trapez</span> şi îşi republică reportajele despre Basarabia (1991). Găseşte resurse pentru o amplă convorbire testamentară realizată în ultimul an de viaţă cu Diana Turconi şi apărută postum (1996). Ex-comunistul adoptă acum poziţii promonarhice.</p>
			<p class="Heuristica-BASE">Activitatea literară a lui <span class="CharOverride-2">B.</span> cunoaşte cel puţin patru mari etape: avangardistul „revoltat” şi „anarhic” din perioada 1928–1933, maestrul reportajului social angajat din 1933–1949, conformistul stalinizant din 1950–1964 şi „paznicul de far” esopic de după 1965, fiecare beneficiind de „canonizări” corespunzătoare diferitelor epoci istorice. Ultima în ordine cronologică ar fi revalorizarea avangardistului, descoperit cu adevărat de poeţii generaţiei 2000. Primele poeme din revista „Urmuz” se resimt de pe urma influenţei lui Ion Minulescu (<span class="CharOverride-3">Eu sunt elefant</span> ş.a.). Cu toate stângăciile de execuţie, ele sparg totuşi pojghiţa convenţiilor, atrăgând atenţia prin energia şi prospeţimea tinerească a frondei. Poemul <span class="CharOverride-3">Olga</span> îl arată deja pe <span class="CharOverride-2">B.</span> în posesia unui nou limbaj, de notaţie biografică realistă. <span class="CharOverride-3">Descântec</span> experimentează un limbaj inventat din jocul sonorităţilor („Hau! Hau hau!/ rota dria dau…”), în maniera lui Ion Barbu. Sfidarea se manifestă inclusiv prin intermediul unor titluri sau subtitluri persiflante („roman”, „salată de metafore” etc.) Una dintre influenţele cele mai vizibile a exercitat-o însă Tudor Arghezi, începând cu <span class="CharOverride-3">Jurnal de sex</span>, o celebrare a purităţii actului erotic eliberat de ipocrizii „burgheze”. Modeste valoric, poemele sunt alcătuite din catrene cu rimă îmbrăţişată, împodobite cu metafore. Influenţa argheziană apare, la un nivel mai profund, în <span class="CharOverride-3">Poemul invectivă</span>,<span class="CharOverride-3"> </span>urmând linia din <span class="CharOverride-3">Flori de mucegai</span>. Dacă <span class="CharOverride-3">Jurnal de sex</span> trăieşte, încă, în atmosfera „marii zbenguieli” din anii ’20, <span class="CharOverride-3">Poemul invectivă </span>ţine de tensiunea unei epoci a marii crize economice şi a extremismelor în ascensiune, având în comun cu suprarealismul francez sadismul sfidător, revoltat. Există şi alte înrudiri, de la <span class="CharOverride-3">Romancero gitano </span>de Federico García Lorca la<span class="CharOverride-3"> </span>poezia americană. Unele texte adoptă prozaismul „realist” şi mai reportericesc, altele „dulcele stil clasic”, poeme expresioniste, apocaliptice stau lângă „cântece de lume”, iar versificările groteşti coexistă cu viziuni suprarealiste pervers-estetizate. Spre deosebire de <span class="CharOverride-3">Flori de mucegai</span>, unde „lumea de jos” e transfigurată estetic, aici vălurile cad. <span class="CharOverride-3">Prefaţă la un roman de dragoste</span>, care deschide sumarul, e un fulminant poem al dezvirginării. Alt poem (<span class="CharOverride-3">Esseu</span>) elogiază masturbarea unui cioban pe crestele Carpaţilor, unde aerul e „tare ca vorbele dintr-un poem de geo bogza” şi „totul e atât de frumos şi pur”. <span class="CharOverride-3">Poem ultragiant</span> închide volumul cu o odă închinată sexului („ca o mâncare de pătlăgele vinete”) al unei servitoare de provincie şi cu invective la adresa „fetelor burgheze”. Dacă <span class="CharOverride-3">Jurnal de sex</span> era o monografie a purităţii instinctului, <span class="CharOverride-3">Poemul invectivă</span> e conceput ca o „cronică neagră” a sexualităţii, consemnând scene scabroase de zoofilie, fetişism, necrofilie, incest sau criminalitate pasională. Caracterul etic şi social e manifest, contestarea valorilor „înalte” mergând mână în mână cu elogiul fiinţelor dispreţuite, declasate. Un imn al brutalităţii materiei există şi în <span class="CharOverride-3">Poem petrolifer</span>, unde petrolul „negru şi urât”, ţâşnit din măruntaiele pământului, este asumat ca etalon al poeziei impure. Boala venerică, descompunerea maladivă apar generalizate în <span class="CharOverride-3">Bolnavul peisaj petrolifer</span> (unde natura „crapă de sifilis” precum prostituatele locului) sau în <span class="CharOverride-3">Nicolae Ilie. Teroarea olfactivă</span>, un fel de „bocet” liric închinat trupului ars, plin de fecale, al unui sondor mort într-un accident de muncă. Cu excepţiile de rigoare, poezia avangardistă a lui <span class="CharOverride-2">B.</span> este, prin excelenţă, una agresivă. Un manifest semnat de Paul Sterian în paginile revistei „unu” pare scris special pentru el: <span class="CharOverride-3">Poezia agresivă sau Despre poemul-reportaj</span>. Poem al ieşirii din adolescenţă şi al descoperirii „în panică” a existenţei, <span class="CharOverride-3">Noul mers al sângelui</span> impune prin vigoarea tonului profetic, în vreme ce <span class="CharOverride-3">Plat du jour</span> evoluează de la un vârtej halucinant al viziunilor nocturne la trezirea într-un decor cotidian a cărui înregistrare precisă anunţă poezia hiperrealistă, prozaică, <span class="CharOverride-3">vérité</span> a anilor ’80. Un cu totul alt <span class="CharOverride-2">B.</span> se întâlneşte în plachetele ulterioare <span class="CharOverride-3">Poemului invectivă</span>. În romanticul <span class="CharOverride-3">Ioana-Maria</span> doar claritatea voit prozaică, transparenţa limbajului şi ritmul amplu, legănat al versurilor mai amintesc de autorul „invectivelor”. Istoria unei iubiri apuse e depănată molcom, în poeme simple şi melodioase („Ioana-Maria, noi am fost doar două corăbii// Şi mările ne poartă mai departe”). Versurile pe care <span class="CharOverride-2">B.</span> le va publica după 1945 sunt elogii conformiste, anecdote lirice, meditaţii aforistice, fabule livreşti cu tâlc moral-politic, de contemplare a destinului istoric sau cosmic al omenirii, printre cele mai reuşite numărându-se <span class="CharOverride-3">Orion</span>, a cărei claritate melodioasă aminteşte de <span class="CharOverride-3">Ioana-Maria</span>.</p>
			<p class="Heuristica-BASE">Apropiate, uneori, de paginile lui Egon Erwin Kisch sau de cele ale lui Blaise Cendrars, reportajele lui <span class="CharOverride-2">B. </span>din anii ’30 au stârnit entuziasmul criticii moderniste. Doar F. Brunea-Fox (alt fost avangardist) reuşeşte în epocă performanţe comparabile, minus intensitatea poetică şi caracterul vizionar. Paginile din <span class="CharOverride-3">Ţări de piatră, de foc şi de pământ</span> oferă o imagine ecorşată asupra provinciilor româneşti nou-alipite, dezvăluind realităţi sociale întunecate. Capitolele despre Basarabia şi Cadrilater (teritorii pierdute de statul român după 1944) nu au putut fi reeditate în anii comunismului. Atât ele, cât şi prozele-reportaj din <span class="CharOverride-3">Fişe de închisoare</span>, „fişele de periferie” din <span class="CharOverride-3">O sută şaptezeci şi cinci de minute la Mizil</span>, <span class="CharOverride-3">Înmormântări</span>, <span class="CharOverride-3">Valea Plângerii</span>, <span class="CharOverride-3">La porţile morţii</span> sau paginile despre războiul civil spaniol rămân şi azi modele ale genului. Reporterul explorează medii periferice, închisori de drept comun (Văcăreşti) sau politice (Doftana), gropi de gunoi în măruntaiele cărora trăiesc oameni şi se face negoţ cu deşeuri (Valea Plângerii), lumea celui mai sărac proletariat industrial, a minerilor, petroliştilor şi tăbăcarilor, lumea spălătoreselor, cerşetorilor şi hingherilor sau a orăşelelor dezolante de provincie. Într-un text programatic din 1934, publicat în „Cuvântul liber”, tânărul reporter social dezvoltă o concepţie vitalistă asupra literaturii cu tendinţă: „Tot ceea ce s-a scris în lume şi a durat mai mult de o zi are o tendinţă. […] Viaţa care curge în mijlocul nostru, impetuoasă ca un fluviu, sfârşeşte prin a demonstra ea însăşi că are o tendinţă”. Ca şi în ipostaza de poet revoltat, <span class="CharOverride-2">B.</span> e un apărător al umanităţii simple, elementare, şi un demascator al ipocriziei „burgheze”, care ascunde nedreptăţi strigătoare la cer. Deşi aparţine unui „revoluţionar de stânga”, cartea <span class="CharOverride-3">Ţări de piatră…</span> a fost bine receptată în epocă şi de un „revoluţionar de dreapta” ca Mircea Eliade. Reporterul denunţă, vehement, eşecul modernizării industriale şi al integrării unor provincii istorice ca Ardealul, Basarabia sau Dobrogea. Periferiile sunt străbătute în căutarea unei „Românii profunde” care, prin simpla-i existenţă ignorată, acuză. În locul „micului Paris” apare lumea gropilor de gunoi, a infractorilor şi vânzătorilor ambulanţi, dar nu numai. În locul vilegiaturilor luxoase de pe Valea Prahovei – lumea chinuită a tăbăcarilor şi petroliştilor prahoveni sau plictisul halucinant al Mizilului. Iar în locul pitoreştilor orăşele Balcic şi Cavarna i se înfăţişează ţinuturile „africane” ale aridului Cadrilater. Orice iluzie idilică e sfâşiată. Coborând în tenebrele socialului, explorându-i feţele respingătoare, <span class="CharOverride-2">B.</span> exagerează hiperbolic pentru a-şi violenta cititorii, invitându-i să participe la o aventură menită să le schimbe optica. Faptul cotidian îşi dezvăluie potenţialul senzaţional, iar călătoriile de documentare apar ca nişte expediţii dure, la antipod faţă de <span class="CharOverride-3">România pitorească</span> a lui Al. Vlahuţă. Lupta oamenilor cu elementele este „subiectul” predilect al acestor texte amintind proza lui Jack London. Peisajul e stihial: imaginea Apusenilor „zgârie retina”, calcarul Dobrogei e „dureros pentru ochi”, Prutul face meandre „ca un intestin”, apele Nistrului sunt „de vitriol” etc. E o suită de imagini şocante ale unor „ţări” – patru provincii româneşti „primitive”. Fiecăreia îi corespunde un „element” ce o defineşte esenţial: piatra, focul, pământul, apa. Sunt însă şi tot atâtea coborâri într-un infern al exploatării şi dezumanizării. Ochiul lui <span class="CharOverride-2">B.</span> focalizează şi amplifică detalii semnificative. În chiar ziua sa de naştere reporterul experimentează munca de miner, coborând kilometri sub pământ şi observând cum un singur om urcă şi coboară de câteva ori la rând prin galerii cu şaptezeci de kilograme de minereu în spate, uneori trăgând sacul cu dinţii. „Tendenţiozitatea” relatării nu lipseşte: la suprafaţă întâlneşti contrabandişti de la oraş, burghezi dizgraţioşi trăind din afaceri necurate cu aurul moţilor; în adâncime se află „holongării”, mineri-contrabandişti, haiduci ai minelor aurifere care, ajunşi la capătul răbdării, rezistă tuturor urmăririlor, cunoscând ca nimeni alţii galeriile muntelui. La fel de brutal, dar desfăşurând o altă cromatică, e tabloul Cadrilaterului: „ţară de foc” şi calcar, fără ape şi păduri, ţinut măcinat de interminabile procese pentru pământ şi de atentate atroce. Exemplele sunt edificatoare: un incendiu distruge averea şi viaţa unui gospodar găgăuz; un masacru nocturn al locuitorilor unui sat, cu capete înfipte în pari şi ucigaşi dansând tribal în jurul lor etc. <span class="CharOverride-2">B.</span> joacă pe cartea efectelor de contrast: turcii de la oraş sunt leneşi şi hoţi, coloniştii ardeleni nu se pot adapta, aşezările lor sunt fără aderenţă la specificul local; casele localnicilor sunt dispuse cu spatele la stradă, de teama hoţilor, iar spectacolul fantastic al ploii cu broaşte pe drumul spre Silistra e completat, cu tâlc, de cel al certurilor pentru pământ de la tribunalul din Silistra. Diferenţa dintre sărăcia populaţiei şi imaginile de album turistic ale vilegiaturiştilor e demascată sarcastic. Cel mai spectaculos capitol e <span class="CharOverride-3">Basarabia, ţară de pământ</span>, unde imaginile pustiului, elementarităţii şi mizeriei ating cote paroxistice, iar primitivismul devine atroce. Pagini demne de pictura lui Marc Chagall descriu coşmarul subdezvoltării, cu oameni ce îşi cârpesc, zeci de ani, aceleaşi haine. Cele mai jalnice ipostaze le oferă târgurile: Hotinul, unde imensitatea goală a stepei vine până în centru; Atachi, mahalaua pustie a oraşului Moghilev, de peste Nistru; infernalul Bălţi, unde glodul îneacă totul, sute de cadavre de cai se descompun, iar casele sunt acoperite de muşte negre ca de o marmeladă pestilenţială; târguri putrede, cu dughene şi oameni schimonosiţi, cu cinematografe şi hoteluri ca nişte magazii dezafectate, şi, peste toate, Nistrul separând simbolic o mănăstire de maici şi o uzină sovietică, dangătul obosit al clopotelor şi sunetul sirenei ce vesteşte o nouă lume. Şi viaţa de noapte din mahalalele Chişinăului („catacombe apocaliptice”) e năucitoare prin amploarea mizeriei şi a sărăciei. Altcândva reporterul reformulează explicit literatura satirică a lui I.L. Caragiale. Scenete dialogate precum <span class="CharOverride-3">O discuţie despre America</span>, satiră a absurdului trăncănelii politice, sau <span class="CharOverride-3">O sută şaptezeci şi cinci de minute la Mizil</span>, replică autentistă la caragialiana <span class="CharOverride-3">O zi solemnă</span>, sunt câteva exemple. Pamfletarul vă&#173;deşte deja o predilecţie pentru alegoria şi parabola etico-politică, la care va recurge şi în tabletele din anii ’70–80. Străbătând centrul simbolic al ţării, fostul avangardist descoperă „sensul tradiţiei” autohtone; de-a lungul Munţilor Făgăraşului i s-ar fi precizat „sentimentul măreţiei” şi „iubirea pasionată pentru constelaţia Orion”. Concepută ca un grandios „poem simfonic” în proză, <span class="CharOverride-3">Cartea Oltului</span> are un model în <span class="CharOverride-3">Der Nile. The Lebenslauf eines Stromes </span>de Emil Ludwig. Personificat ca erou mitic universal, şi, în acelaşi timp, specific local, Oltul devine râul sacru, centru fertilizator echivalent Nilului, Gangelui sau fluviului Mississippi. Elementele primordiale, fenomenele naturii devin aici personaje principale, în vreme ce oamenii constituie decorul vremelnic al permanenţelor sau apar ca însoţitori ai râului în drumul spre moarte (plutaşii). Cele şapte capitole au o semnificaţie ezoterică, indicând, prin datele lor, o carte de înţelepciune. Cartea porneşte de la datele mitologice ale unui epos străvechi, recondiţionat cu mijloace moderne. Unii interpreţi au identificat în compoziţia ei un scenariu alchimic în şapte trepte, reminiscenţă, desigur, suprarealistă (Ştefan Borbély). Ceea ce impune, de la început, este frazarea ceremonioasă, maiestuoasă, în cadenţe incantatorii. Viziunea este una de „încleştare geologică”. Totul e colosal, monumental, magnific, de un sincretism „wagnerian”. Drumul Oltului din Munţii Hăşmaşul Mare până la vărsarea în Dunăre străbate o serie de „trepte” corespunzând existenţei omului şi universului. Mai întâi râul se îndreaptă „spre miazăzi” („treptei minerale” a izvorului urmându-i „treapta vegetală”), apoi „spre miazănoapte” (atingând treapta adolescentină a „multiplei fecundităţi”), după care „străbate Ardealul spre Apus” („treapta vieţii spirituale”) înainte de „treapta marii istorii”, spre a accede la „treapta deplinei biruinţe” (traversarea câmpiei) în drum spre vărsare („treapta reîntoarcerii în cosmos”). La izvor râul e aşezat sub semnul legendei „fiilor de împărat” cu apucături deosebite: ca şi „fratele său” Mureşul, alături de care porneşte la drum, dar de care se desparte foarte repede, apucând pe o cale opusă, imprevizibilă şi aventuroasă. Treptat, aerul legendar şi mitic se rarefiază, şi paginile capătă tonalităţi mai molcome. Intră în cadru elemente etnografice, folclorice, istorice, care colorează şi înviorează tablourile austere. Paginile de reportaj social, cu devoalări crude ale mizeriei şi subdezvoltării, devin tot mai numeroase pe măsură ce Oltul părăseşte zonele montane şi intră în câmpie. Pe ansamblu, registrul rămâne însă înalt, solemn şi „cam bombastic” (G. Călinescu). Caracterul himeric e definitoriu, iar efectul de amplificare transfigurează datele realului. Toate ţinuturile pe care Oltul le străbate sunt consemnate cu bogăţie savantă de informaţii; respectând realitatea geografică, ochiul dilată halucinant trăsăturile şi le proiectează în mit. În reportajele mai vechi natura apărea ca o prelungire a socialului. Acum reporterul lasă locul contemplatorului care a învăţat să citească în „cartea naturii” semnele vremurilor. Hiperbolele se desfăşoară la tot pasul în arhitecturi savant elaborate. Perioadele sintactice sunt ample, tonul e sapienţial sau profetic, perspectiva este cosmică, iar romantismul înalt e filtrat prin modernism şi suprarealism. Comentatorii au plasat scrierea în vecinătăţi prestigioase, de la Victor Hugo şi Lautréamont la Walt Whitman: un imn al regenerării într-un timp al distrugerii, punct ideal de echilibru între ipostazele creatoare ale lui <span class="CharOverride-2">B.</span></p>
			<p class="Heuristica_CITAT">Recitirea operei avangardistului Geo Bogza probează, încă o dată, rezistenţa ei în timp, puterea ei de impact asupra sensibilităţii noastre de azi. Autorul <span class="CharOverride-4">Jurnalului de copilărie şi adolescenţă</span>, al <span class="CharOverride-4">Poemului invectivă</span> şi al atâtor altor versuri, pagini de publicistică, reportaje de mare forţă expresivă, şi-a trăit cu o rară intensitate timpul şi scrisul, iar ceea ce rămâne încă de publicat din arhiva sa îi va consolida cu siguranţă poziţia în ierarhia valorică a literaturii române din secolul XX. Un editor harnic şi competent va trebui să întreprindă cât mai curând repunerea în circuitul viu al lecturii a acestei mari şi reprezentative secvenţe a operei sale. În aşteptare, se vede destul de limpede că poeţii celei mai recente promoţii sau generaţii îi reciclează, ştiind-neştiind, „invectivele”, se reîntorc cu un fel de ingenuitate spre al său „plan primar”, reiau, în contexte noi şi sub accente proprii, ceva din „exasperarea creatoare” a răzvrătitului de odinioară.</p>
			<p class="Heuristica_CITAT_semnat">ION POP</p>
			<p class="Heuristica_CITAT">Răsfoiesc poemele din <span class="CharOverride-4">Orion</span> (antologia din 1978) și observ că tânărul prahovean sfârtecă beregățile tăcerii și ascultă cu voluptate cum timpul mucegăiește în calendarul astrelor… Din jurnalul său de adolescență deduc că, pe când edita revista „Urmuz”, voia să radicalizeze „poemul penetrantist” în așa chip încât poemul să devină <span class="CharOverride-4">bestial, absurd și îngeresc</span>. Primele două elemente intră în ecuația poeziei de avangardă, ultimul însă (elementul îngeresc!) vine din altă poetică și din altă zonă de sensibilitate. Bogza nu va renunța niciodată, nici chiar în utopiile cele mai negre și în invectivele sale cele mai nemiloase, la această reverie angelică într-o retorică, repet, care supradimensionează realul și-i dă o notă de pasionalitate enormă. El vede peste tot simboluri uriașe și dintr-un gest banal (o femeie care mușcă dintr-un măr) face un act cosmic. Nu respinge farsa, provocarea normalității și, pe când era tânăr de tot, a publicat un jurnal erotic care l-a dus pentru o vreme la pușcărie. A rămas până azi un om imprevizibil, un personaj ciudat, un hidalgo de Ploiești, cum îi zice Nichita Stănescu undeva. Îl întâlneam din când în când, cu zece ani în urmă, pe stradă, mai cu seamă prin jurul Ateneului Român. De departe apărea la orizont un individ deșirat, cu o pălărie imensă și inactuală pe cap. Purta în picioare o pereche de bocanci aproape cazoni, oricum solizi și ines&#173;tetici, cu tălpi groase și șireturi ce păreau făcute din vână de bou… Personajul acesta ieșit dintr-o operetă hispanică mergea moale (dacă pot spune așa), parcă ar fi călcat pe valuri cu butucănoșii lui bocanci. Când îl auzi vorbind, ai surpriza însă să constați că glasul lui este subțire și tărăgănat, în contradicție frapantă cu trupul mare, de o scandaloasă vitalitate. Omul cu voce subțire, înnodată din loc în loc cu frânghii nevăzute, este cu toate acestea un bun orator și poate fi la nevoie și un temut pamfletar. L-am auzit într-o celebră ședință a scriitorilor demontându-l os cu os pe Mihai Beniuc, micul satrap de atunci al Uniunii. L-am ascultat și în alte împrejurări, pornind încet, cu glasul sugrumat, aproape pierit, pentru ca, pe măsură ce indignarea interioară creștea, glasul să devină tăios și din vorba moale să iasă fulgere.</p>
			<p class="Heuristica_CITAT_semnat">EUGEN SIMION</p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Jurnal de sex</span>, Paris, 1929; <span class="CharOverride-3">Poemul invectivă</span>, Bucureşti, 1933; <span class="CharOverride-3">Ioana-Maria</span>, Bucureşti, 1937; <span class="CharOverride-3">Ţări de piatră, de foc şi de pământ</span>, Bucureşti, 1939; <span class="CharOverride-3">Cântec de revoltă, de dragoste şi moarte</span>, cu ilustraţii de Marcela Cordescu, Bucureşti, 1945; <span class="CharOverride-3">Cartea Oltului</span>, Bucureşti, 1945; ed. (<span class="CharOverride-3">Cartea Oltului. Statuia unui râu</span>), Bucureşti, 1976; <span class="CharOverride-3">Pe urmele războiului în Moldova</span>, Bucureşti, 1945; <span class="CharOverride-3">Ţara de piatră. Confesiune despre vitregia naturii şi a istoriei</span>, ed. 2, Bucureşti, 1946; <span class="CharOverride-3">Oameni şi cărbuni în Valea Jiului</span>, Bucureşti, 1947; <span class="CharOverride-3">Sfârşitul lui Iacob Onisia</span>, Bucureşti, 1949; <span class="CharOverride-3">Începutul epopeii</span>, Bucureşti, 1950; <span class="CharOverride-3">Porţile măreţiei</span>, Bucureşti, 1951; <span class="CharOverride-3">Şantierul de la cumpăna apelor</span>, Bucureşti, 1951; <span class="CharOverride-3">Trei călătorii în inima ţării</span>, Bucureşti, 1951; <span class="CharOverride-3">Vestitoarea furtunii</span>, Bucureşti, 1951; <span class="CharOverride-3">Anii împotrivirii</span>, pref. I. Vitner, Bucureşti, 1953; <span class="CharOverride-3">Meridiane sovietice</span>, Bucureşti, 1953; <span class="CharOverride-3">Tablou geografic</span>¸ Bucureşti, 1954;<span class="CharOverride-3"> Ciu-Yuan, Henry Fielding, Walt Whitman</span>, Bucureşti, 1955;<span class="CharOverride-3"> Scrieri în proză</span>, I–V, Bucureşti, 1956–1969;<span class="CharOverride-3"> Pagini contemporane. 1944–1956</span>, Bucureşti, 1957; <span class="CharOverride-3">Tăbăcarii şi lumea petrolului</span>, Bucureşti, 1957; <span class="CharOverride-3">O sută şaptezeci şi cinci de minute la Mizil</span>, pref. Gabriel Dimisianu, Bucureşti, 1968; <span class="CharOverride-3">Azi, în România: carte radiofonică de reportaj</span>, Bucureşti, 1972;<span class="CharOverride-3"> Privelişti şi sentimente</span>, Bucureşti, 1972; <span class="CharOverride-3">Paznic de far</span>, Bucureşti, 1974; <span class="CharOverride-3">Orion</span>, îngr. şi pref. Antoaneta Tănăsescu, Bucureşti, 1978; <span class="CharOverride-3">Poezii şi poeme – Poésies et poèmes</span>, ed. bilingvă, tr. Ileana Vulpescu, pref. Ştefan Aug Doinaş, Bucureşti, 1979; <span class="CharOverride-3">Privelişti şi sentimente. Cartea Oltului</span>, I–II, îngr. şi pref. Antoaneta Tănăsescu, Bucureşti, 1979; <span class="CharOverride-3">Spania în inima şi conştiinţa mea</span>, Bucureşti, 1981; <span class="CharOverride-3">Ca să fii om întreg</span>, Bucureşti, 1984; <span class="CharOverride-3">Jurnal de copilărie şi adolescenţă</span>, Bucureşti, 1987; <span class="CharOverride-3">Basarabia, ţară de pământ</span>, Bucureşti, 1991; <span class="CharOverride-3">Trapez</span>, pref. Valeriu Cristea, Bucureşti, 1994; <span class="CharOverride-3">Eu sunt ţinta. Geo Bogza în dialog cu Diana Turconi</span>, Bucureşti, 1996; <span class="CharOverride-3">Rânduri către tinerii scriitori ardeleni</span>, îngr. şi pref. Ilie Rad, Cluj-Napoca, 2003; <span class="CharOverride-3">Poemul invectivă şi alte poeme</span>, pref. Paul Cernat, Bucureşti, 2011.</p>
			<p class="Heuristica___m_RPR"><span class="CharOverride-2">Repere bibliografice: </span>Călinescu, <span class="CharOverride-3">Opere</span>, I, <span class="CharOverride-3">473–475</span>, II, <span class="CharOverride-3">472–474</span>, XII, <span class="CharOverride-3">910–915</span>; Perpessicius, <span class="CharOverride-3">Opere</span>, XI, <span class="CharOverride-3">204–210</span>; Mircea Eliade, <span class="CharOverride-3">Imagini dintr-o Românie aspră</span>,<span class="CharOverride-3"> </span>RFR, 1940, 1; Călinescu, <span class="CharOverride-3">Ist. lit. </span>(1941), <span class="CharOverride-3">804</span>, <span class="CharOverride-3">Ist. lit.</span> (1982), <span class="CharOverride-3">891–892</span>; Cioculescu, <span class="CharOverride-3">Aspecte</span>, <span class="CharOverride-3">459–464</span>; B. Elvin, <span class="CharOverride-3">Geo Bogza</span>, Bucureşti, 1955; Georgescu, <span class="CharOverride-3">Încercări</span>,<span class="CharOverride-3"> </span>II, <span class="CharOverride-3">207–220</span>; Ivaşcu, <span class="CharOverride-3">Confruntări</span>, I, <span class="CharOverride-3">443–454</span>, III, <span class="CharOverride-3">124–128</span>; Regman, <span class="CharOverride-3">Confluenţe</span>, <span class="CharOverride-3">208–242</span>; Pop, <span class="CharOverride-3">Avangardismul</span>, <span class="CharOverride-3">219–236</span>;<span class="CharOverride-3"> </span>Constantinescu, <span class="CharOverride-3">Scrieri</span>, I, <span class="CharOverride-3">325–328</span>; Protopopescu, <span class="CharOverride-3">Volumul</span>, <span class="CharOverride-3">108–160</span>; Vlad, <span class="CharOverride-3">Convergenţe</span>, <span class="CharOverride-3">276–286</span>; Ungheanu, <span class="CharOverride-3">Arhipelag</span>, <span class="CharOverride-3">59–67</span>, <span class="CharOverride-3">412–414</span>; Cristea, <span class="CharOverride-3">Domeniul</span>, <span class="CharOverride-3">155–163</span>; Pop, <span class="CharOverride-3">Transcrieri</span>, <span class="CharOverride-3">216–225</span>; Balotă, <span class="CharOverride-3">Universul</span>, <span class="CharOverride-3">99–114</span>; Regman, <span class="CharOverride-3">Colocvial</span>, <span class="CharOverride-3">61–68</span>; <span class="CharOverride-3">Geo Bogza interpretat de…</span>, îngr. şi pref. Antoaneta Tănăsescu, Bucureşti, 1976; Martin, <span class="CharOverride-3">Identificări</span>,<span class="CharOverride-3"> 139–153, 201–204</span>; Vlad, <span class="CharOverride-3">Lectura</span>, <span class="CharOverride-3">228–235</span>; Poantă, <span class="CharOverride-3">Radiografii</span>, I, <span class="CharOverride-3">34–40</span>; Raicu, <span class="CharOverride-3">Practica scrisului</span>, <span class="CharOverride-3">191–201</span>; Simion, <span class="CharOverride-3">Scriitori</span>, I (1978), <span class="CharOverride-3">362–368</span>; D. I. Suchianu, <span class="CharOverride-3">Foste adevăruri viitoare</span>, Bucureşti, 1978, <span class="CharOverride-3">103–111</span>; Doinaş, <span class="CharOverride-3">Lectura</span>, <span class="CharOverride-3">154–159</span>; Paleologu,<span class="CharOverride-3"> Ipoteze, 267–273</span>; Zaciu,<span class="CharOverride-3"> Lancea</span>,<span class="CharOverride-3"> 9–24</span>; N. Steinhardt,<span class="CharOverride-3"> Geo Bogza – un poet al Efectelor, Exaltării, Grandiosului, Solemnităţii, Exuberanţei şi Patetismului</span>, Bucureşti, 1982; Doru Scărlătescu, <span class="CharOverride-3">Geo Bogza</span>, Bucureşti, 1983; Leonte, <span class="CharOverride-3">Prozatori</span>, I, <span class="CharOverride-3">93–101</span>, II, <span class="CharOverride-3">25–31</span>; Flămând, <span class="CharOverride-3">Intimitatea</span>, <span class="CharOverride-3">88–96</span>; Mincu, <span class="CharOverride-3">Eseu</span>, I, <span class="CharOverride-3">294–297</span>; Ungureanu, <span class="CharOverride-3">Proza rom.</span>, I, <span class="CharOverride-3">154–177</span>; Ştefănescu, <span class="CharOverride-3">Prim-plan</span>, <span class="CharOverride-3">55–62</span>; Cristea, <span class="CharOverride-3">Fereastra</span>,<span class="CharOverride-3"> 85–106</span>; Holban, <span class="CharOverride-3">Literatura</span>, I, <span class="CharOverride-3">97–107</span>; Pop, <span class="CharOverride-3">Avangarda</span>, <span class="CharOverride-3">290–310</span>; Marin Mincu, <span class="CharOverride-3">Textualism şi autenticitate</span>, Constanţa, 1993,<span class="CharOverride-3"> 93–100, 184-188</span>; Niţescu, <span class="CharOverride-3">Proletcultismul</span>,<span class="CharOverride-3"> 217–222</span>; Paul Cernat,<span class="CharOverride-3"> Tinereţea avangardistului</span>, RL, 1998, 5; <span class="CharOverride-3">Dicţ. analitic</span>, I, <span class="CharOverride-3">137–139</span>, III, <span class="CharOverride-3">300–302</span>, <span class="CharOverride-3">373–375</span>, IV, <span class="CharOverride-3">269–270</span>; Ştefan Borbély, <span class="CharOverride-3">Visul lupului de stepă</span>, Cluj-Napoca, 1999, <span class="CharOverride-3">22–46</span>; Grigurcu, <span class="CharOverride-3">Amurgul</span>, <span class="CharOverride-3">64–67</span>; <span class="CharOverride-3">Dicţ. esenţial</span>, <span class="CharOverride-3">94–96</span>; Manolescu, <span class="CharOverride-3">Lista</span>, I, <span class="CharOverride-3">19–23</span>, II, <span class="CharOverride-3">26–34</span>; Pop, <span class="CharOverride-3">Viaţă</span>, <span class="CharOverride-3">75–82</span>; Mihăilescu, <span class="CharOverride-3">Lit. rom. postceauşism</span>, I, <span class="CharOverride-3">416–420</span>; Ştefănescu, <span class="CharOverride-3">Istoria</span>, <span class="CharOverride-3">187–196</span>; Cornel Ungureanu, <span class="CharOverride-3">Basarabia migraţiilor</span>, RL, 2007, 3; Ion Pop, <span class="CharOverride-3">Geo Bogza, poetul „exasperării creatoare”</span>, RL, 2008, 4; Manolescu, <span class="CharOverride-3">Istoria</span>, <span class="CharOverride-3">836–842</span>; Popa, <span class="CharOverride-3">Ist. lit.</span>,<span class="CharOverride-3"> </span>I,<span class="CharOverride-3"> 606–610</span>, II, <span class="CharOverride-3">292–296</span>; Daniel Cristea-Enache, <span class="CharOverride-3">Tânărul Geo Bogza</span>, OC, 2011, <span class="CharOverride-3">570–571</span>; Răzvan Voncu, <span class="CharOverride-3">A doua posteritate a lui Geo Bogza</span>, RL, 2011, 17; <span class="CharOverride-3">Epistolar avangardist: corespondenţă primită de Geo Bogza de la Stephan Roll, Saşa Pană, Mary-Ange Pană, Victor Brauner, Ilarie Voronca, Colomba Voronca, grupul „Alge</span>“, îngr. şi postfaţă Mădălina Lascu, pref. Ion Pop, Bucureşti, 2012; George Neagoe, <span class="CharOverride-3">Destinatar: Geo Bogza</span>, CLT, 2012, 25. &#9;<span class="Semnatura">P.C.</span></p>
			<p class="Heuristica-PRIMUL"><span class="titlu-12">BOIAGI, Mihail G. </span>(1780, Buda, azi Budapesta, Ungaria – 3.II.1842, Buda, azi Budapesta,), filolog. Părinţii lui, aromâni, au emigrat în Austro-Ungaria după distrugerea Moscopolei, oraşul lor din sudul Dunării. <span class="CharOverride-2">B.</span> a fost profesor de greacă veche şi neogreacă la Viena şi Pesta. </p>
			<p class="Heuristica-BASE"><span class="CharOverride-2">B.</span> este cunoscut pentru <span class="CharOverride-3">Ghrammatikì romaniki itoi makedhonovlahikì –Romanische oder Macedo&#173;nowlachische Sprachlehre</span>, elaborată în limbile ger&#173;mană, greacă şi în graiul macedoromân, cu un deceniu înainte de a fi tipărită, în 1813.<span class="CharOverride-3"> </span>Gramatica va mai cunoaşte două ediţii; cea din 1863, cu o prefaţă a lui D. Bolintineanu, tipărită cu sprijinul generos a lui Costache Negri, şi cea din 1915, datorată lui Pericle Papahagi şi prevăzută cu o substanţială introducere şi cu un vocabular. În sfârşit, în 1988, V.G. Barba dă, la Freiburg, o ediţie a gramaticii, care devenise o raritate încă din secolul al XIX-lea. <span class="CharOverride-2">B.</span> are conştiinţa unităţii de neam şi de limbă a românilor nord- şi sud-dunăreni, scriind în acest sens fără echivoc: „Lucrarea mea, care este gramatica de faţă a limbei macedoromâne, aşa cum o vorbesc românii din sudul Dunării, şi care, comparată cu idiomul vorbit în nordul Dunării, nu va fi fără de folos atât pentru cei de aceeaşi origine, cât şi pentru străini şi învăţaţi”. În prefaţă el subliniază legitimitatea cultivării limbii române („din partea întregii naţiuni, de sus şi de jos”), modelul de urmat fiind oferit de celelalte limbi romanice. Patetică este invocarea dreptului aromânilor de a se instrui în limba maternă, drept contestat de străini: „Hotentoţi de-ar fi românii, şi tot ar avea totdeauna dreptul şi datoria de a se cultiva folosind propria limbă, ca cel mai adecvat instrument”. Sincronizându-se cu iniţiativele similare ale celor care formau Şcoala Ardeleană, <span class="CharOverride-2">B.</span> utilizează în scrierea aromânei alfabetul latin, şi nu pe cel grecesc, cum era tradiţia la sfârşitul secolului al XVIII-lea. <span class="CharOverride-3">Gramatica... </span>îşi are importanţa ei, ca una dintre cele dintâi ale limbii române. Şi mai importantă este însă prin paginile literare redactate în aromână, pe care autorul le-a inserat la sfârşitul lucrării şi le-a numit „fabule, ică părăminthe şi isturii alepte”. În fond, este vorba de nişte parabole scrise în manieră evident eseistică, absolut surprinzătoare pentru vremea aceea, când nu exista încă nici măcar o minimă experienţă literară în dialect. Textele au fost probabil elaborate la sfârşitul secolului al XVIII-lea, când literatura românească era ea însăşi la începuturi chiar la nord de Dunăre. O mostră poate fi edificatoare: „Un bramin, sezundu di inainte a uşilei a lui, li vine un indian, care feţea negoţitorie, şi cu aţeli di afoară multi lori şi dări avea. – Auş – faţe el – eu escu foarte înverinat tră răul care, multe ori, bunlu ditru mine neacă…”. Se observă aici, ca şi în multe alte „proze scurte” care ilustrează <span class="CharOverride-3">Gramatica...,</span> în afara tentei colocviale a povestirii, o conştiinţă neliniştită, cum se întâlneşte adesea la Dimitrie Cantemir sau la cronicarii din secolul al XVII-lea. Adresându-se sieşi sau altora, autorul ar dori răspunsuri şi soluţii la întrebările ce îl frământă. El este un meditativ, un obişnuit al dialogului reflexiv, citând frecvent filosofi în textele sale, ceea ce le face demne de tot interesul. În asemenea „enumeraţii”, care sunt adesea proze condensate, gramaticianul pare a face în mod conştient literatură. E vorba de aproximativ cincisprezece pagini, interesante însă atât din unghi lingvistic, ca limbă vorbită, cât şi prin reflecţii în plan filosofic. Nu mai puţin interesante sunt „dialogurile”, reproduse în grai aromân, în greacă şi în germană, care atrag atenţia prin stilul alert şi prin perspectiva aproape modernă a conversaţiei. Pericle Papahagi relatează despre <span class="CharOverride-2">B.</span> că ar fi tradus în zece limbi, între care şi graiul aromân, <span class="CharOverride-3">Opera didactică</span> a lui J.A. Comenius, dar manuscrisul s-a pierdut. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Ghrammatikì romaniki itoi makedhonovlahikì – Romanische oder Macedonowlachische Sprachlehre,</span> Viena, 1813; ed. pref. Dimitrie Bolintineanu, Bucureşti, 1863; ed. (<span class="CharOverride-3">Gramatică română sau macedo-română</span>), îngr. şi introd. Pericle Papahagi, Bucureşti, 1915; ed. (<span class="CharOverride-3">Gramatică aromână ică macedonovlahă</span>), îngr. V.G. Barba, Freiburg, 1988; <span class="CharOverride-3">Kurzgefasste neugriechische Sprachlehre</span>, Viena, 1821; [<span class="CharOverride-3">Proză</span>], în <span class="CharOverride-3">Antologie de proză aromână</span>, îngr. Hristu Cândroveanu, Bucureşti, 1977, <span class="CharOverride-3">196–206.</span></p>
			<p class="Heuristica___m_RPR"><span class="CharOverride-2">Repere bibliografice:</span> Theodor Capidan, <span class="CharOverride-3">Aromânii. Dialectul aromân</span>, Bucureşti, 1932, <span class="CharOverride-3">294–296</span>; Sterie Diamandi, <span class="CharOverride-3">Oameni şi aspecte din istoria aromânilor</span>, Bucureşti, 1940, <span class="CharOverride-3">78</span>; Matilda Caragiu Marioţeanu, <span class="CharOverride-3">La Grammaire aroumaine ou macédonovalaque de Mihaïl G. Boïagi</span>, „Revue roumaine de linguistique”, 1990, 2; <span class="CharOverride-3">Dicţ. scriit. rom</span>., I,<span class="CharOverride-3"> 313–314</span>; Cândroveanu, <span class="CharOverride-3">Aromânii</span>, <span class="CharOverride-3">55–57</span>; Nicolae Saramandu, <span class="CharOverride-3">Studii aromâne şi meglenoromâne</span>, Constanţa, 2003, <span class="CharOverride-3">105–110.</span> &#9;<span class="Semnatura">Hr.C., N.Sr. </span></p>
			<p class="Heuristica-PRIMUL"><span class="titlu-12">BOICULESI, Valeria</span> (12.VI.1919, Andrieşeni, j. Iaşi – 6.XII.1984, Bucureşti), poetă. Este fiica Elisabetei şi a lui Constantin Matcaboji, învăţător. După absolvirea Şcolii Normale din Iaşi şi a Şcolii de Literatură „M. Eminescu” din Bucureşti (1952), este educatoare, apoi redactor la Editura Tineretului, precum şi la revistele „Luminiţa” şi „Arici Pogonici”. A colaborat la diverse publicaţii culturale din ţară, din Canada şi din Israel.</p>
			<p class="Heuristica-BASE"><span class="CharOverride-2">B.</span> debutează în 1948, în pagina culturală a ziarului „Lupta poporului” din Suceava. Aproape întreaga activitate poetică a autoarei, transpusă în peste douăzeci de volume, se adresează celor mai tineri cititori. Versuri ritmate popular sunt prelucrate uneori – în special în primele volume – prin contaminare cu șabloanele ideologice ale epocii. O carte reprezentativă pentru alt registru, <span class="CharOverride-3">Prispa cu statui</span> (1969), cuprinde o poezie cu rezonanţe nostalgice, ca în poemul <span class="CharOverride-3">Vârtej</span>: „Plină sunt de tine/ în amurg de sară// mă-mpresoară stele/ luna mă-mpresoară// mi-i atât de-albastru și/ sălbatic părul// nu știu de mă doare sau/ mă ninge mărul// nu știu de mă clatin/ gândului/ în poartă/ poate beau/ vârtejul/ alb/ din luna/ spartă”. În <span class="CharOverride-3">Ora singură</span> (1972) ritmul folcloric interferează cu influențe din G. Topîrceanu: „Mi-i ora tot mai singură/ mai singură/ mai singură…// melancolia lingură// o lingură/ o lingură…”, alteori apar motive şi cadenţe din imnografia ortodoxă: „O să mă piedice Hristos –/ mult pălmuitul/ și scuipatul –/ că n-am știut zâmbi/ frumos/ că-n loc de-a lungul stau/ de-a latul”. În anii ’50 ai secolului trecut <span class="CharOverride-2">B.</span> a tradus, de asemenea, câteva cărţi pentru copii din literatura sovietică.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-3">Din însemnările unei şcolăriţe</span>, Bucureşti, 1954; <span class="CharOverride-3">Fete în uniformă</span>, Bucureşti, 1956; <span class="CharOverride-3">Zi cu soare</span>, Bucureşti, 1957; <span class="CharOverride-3">Ina Mădălina,</span> Bucureşti, 1959; <span class="CharOverride-3">Hai, urcaţi-vă, zorele!</span>, Bucureşti, 1960; <span class="CharOverride-3">Un oaspe drag</span>, Bucureşti, 1960; <span class="CharOverride-3">Cântecul paşilor</span>, Bucureşti, 1962; <span class="CharOverride-3">Zburaţi, hulubii mei!,</span> Bucureşti, 1963; <span class="CharOverride-3">Fântâni albastre</span>, Bucureşti, 1964; <span class="CharOverride-3">Fluturaşi poznaşi</span>, Bucureşti, 1965; <span class="CharOverride-3">Martinel</span> <span class="CharOverride-3">sportiv</span>, Bucureşti, 1966; <span class="CharOverride-3">Cântece de lună</span>, Bucureşti, 1967; <span class="CharOverride-3">Cri, cri, cri</span>, Bucureşti, 1967; <span class="CharOverride-3">Fănel şi briceagul albastru</span>, Bucureşti, 1968; <span class="CharOverride-3">Prispa cu statui</span>, Bucureşti, 1969; <span class="CharOverride-3">Învăţaţi să număraţi</span>, Bucureşti, 1970; <span class="CharOverride-3">Cartea păpuşii</span>, Bucureşti, 1970; <span class="CharOverride-3">Ora singură</span>, Bucureşti, 1972;<span class="CharOverride-3"> Sora soarelui frumoasă</span>, Bucureşti, 1973; <span class="CharOverride-3">Şoapta vântului</span>, Bucureşti, 1978; <span class="CharOverride-3">Lutana</span>, Bucureşti, 1979. </p>
			<p class="Heuristica___m_RPR"><span class="CharOverride-2">Repere bibliografice:</span> Mihai Novicov, <span class="CharOverride-3">Un volum de versuri simple şi emoţionante</span>, „Femeia”, 1963, 1; Virgil Mazilescu, <span class="CharOverride-3">„Cântece de lună”</span>, GL, 1967, 50; Camil Baltazar,<span class="CharOverride-3"> „Cântece de lună”</span>, VR, 1968, 9; Florin Manolescu, <span class="CharOverride-3">„Prispa cu statui”</span>, RL, 1970, 2; Magda Ursache, <span class="CharOverride-3">„Ora singură”</span>, CRC, 1973, 19; Piru, <span class="CharOverride-3">Poezia</span>, I, <span class="CharOverride-3">378–379</span>; Maftei, <span class="CharOverride-3">Personalităţi</span>, V, <span class="CharOverride-3">45–47</span>; Busuioc, <span class="CharOverride-3">Scriitori ieşeni</span>, <span class="CharOverride-3">69–70</span>.  &#9;<span class="Semnatura">N.I.</span></p>
			<p class="Heuristica-PRIMUL"><span class="titlu-12">BOITOR, George </span>(1.XI.1934, Supuru de Jos, j. Satu Mare – 11.V.1976, Ploieşti), poet, prozator. Este fiul Mariei (n. Pop) şi al lui Ioan Boitor, ţăran. Frecventează clasele primare la şcoala din satul natal, apoi gimnaziul la Zalău, oraş în care va continua la Şcoala Medie Tehnică de Administraţie Economică, absolvită în 1954. Ulterior este un an elev la Şcoala de Impiegaţi de Mişcare CFR din Dej. Ocupă diverse funcţii în cadrul CFR în mai multe localităţi, apoi se stabileşte la Braşov şi devine unul din marii boemi ai oraşului. Din 1966 lucrează în redacţia revistei „Astra”. Împreună cu Darie Magheru şi Emil Micu, realizează publicaţia trimestrială „Caiete de literatură” (1968– 1969). Primele versuri îi apar în ziarul „Drumul socialismului” (Baia Mare, 1958), iar în anul următor este remarcat de poetul Dan Deşliu, care-i publică o poezie la rubrica „Poşta redacţiei” din revista „Luceafărul”, sub pseudonimul Geo Anella Boitor. Mai colaborează cu versuri, însemnări, note, recenzii, proză la „Scrisul bănăţean”, „Tribuna”, „Steaua”, „Tomis”, „România literară”, „Vatra”. Moare tragic, lângă Ploieşti, aruncându-se sub roţile unui tren. Postum au fost publicate romanul <span class="CharOverride-3">Alberia</span> (2009) și antologia <span class="CharOverride-3">Memorie discontinuă şi alte poeme</span> (2010). </p>
			<p class="Heuristica-BASE"><span class="CharOverride-2">B.</span> a debutat editorial târziu, la 35 de ani, cu volumul de poeme <span class="CharOverride-3">Scara de apă</span> (1969; Premiul Asociaţiei Scriitorilor din Braşov). Inegală sub raportul valorii pieselor componente, cartea legitima însă o voce poetică suficient de pregnantă pentru a stimula opinia critică atât a lui Dumitru Micu, cât şi a lui Gheorghe Grigurcu. Poemele, de factură foarte diferită, amintesc de modele lirice prestigioase, precum François Villon, E.A. Poe, Charles Baudelaire, Serghei Esenin, Tudor Arghezi, Lucian Blaga. În câteva piese poetul transpune în registru personal gestica lirică villonescă, iar în altele nu sunt greu de recunoscut descendenţa din Blaga sau tonul imprecaţiilor lui Esenin. El îşi asumă ipostaza de trubadur al mediilor marginale („Eu mă simt legat prin sânge/ Şi prin tainice blesteme/ De borfaşul care plânge,/ De lehuza care geme./ Şi mă simt legat de visul/ Fetei care vinde graţii./ O, Parisul meu, Parisul/ Turbulentelor tentaţii!” – <span class="CharOverride-3">Paradis proscris</span>), adresează, ca Esenin, invective femeilor trădătoare şi trăieşte acut nevoia de mituri, pentru a compensa insignifianţa existenţei („Fugind de mit ne trebuie noi mituri/ să umplem golul care ţipă-n noi” – <span class="CharOverride-3">Fugind de mit</span>). Poemele definitorii pentru profilul lui liric sunt cele care dezvoltă un fel de privire sumbră, mai degrabă sarcastică decât ironică. De aici, limbajul uneori violent, parcă îngroşat, căutând, în aceeaşi cheie nonconformistă, grotescul. Poemele erotice, animate unele de un elan studiat, reunesc gestul agresiv şi delicateţea, spontaneitatea elementară şi ironia, în madrigale de o disimulată solemnitate. Al doilea volum, şi ultimul antum, <span class="CharOverride-3">Testament provizoriu</span> (1974), e o confirmare a autenticităţii unui talent, ceea ce îl îndreptăţeşte pe Al. Piru să-l ia în considerare şi să-i aprecieze versul. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Scara de apă</span>, Bucureşti, 1969; <span class="CharOverride-3">Testament provizoriu</span>, Bucureşti, 1974; <span class="CharOverride-3">Alberia</span>, Satu Mare, 2009; <span class="CharOverride-3">Memorie discontinuă şi alte poeme</span>, Cluj-Napoca, 2010.</p>
			<p class="Heuristica___m_RPR"><span class="CharOverride-2">Repere bibliografice:</span> Dumitru Micu, <span class="CharOverride-3">„Scara de apă”</span>, RL, 1969, 40; Gheorghe Grigurcu, <span class="CharOverride-3">„Scara de apă”</span>, F, 1969, 12; Dana Dumitriu, <span class="CharOverride-3">Două plachete de versuri</span>, RL, 1975, 27; Anatol Ghermanschi, <span class="CharOverride-3">„Testament provizoriu”</span>, AST, 1975, 1; Dumitru Mureşan, <span class="CharOverride-3">„Testament provizoriu”</span>, VTRA, 1975, 4; Piru, <span class="CharOverride-3">Poezia</span>, II, <span class="CharOverride-3">336–339</span>; <span class="CharOverride-3">Dicţ. scriit. rom.</span>, I, <span class="CharOverride-3">314–315</span>; Mihai Olos, <span class="CharOverride-3">George Boitor</span>, RL, 1998, 51–52; Ştefan Haiduc, <span class="CharOverride-3">George Boitor, un menestrel decapitat</span>, Negreşti-Oaş, 2000; Imelda Chinţa, <span class="CharOverride-3">Romanul unei neîmpliniri</span>, „Caiete silvane”, 2009, 9. &#9;<span class="Semnatura">C.H.</span></p>
			<p class="Heuristica-PRIMUL"><span class="titlu-12">BOITOŞ, Olimpiu</span> (2.IV.1903, Blăjel, j. Sibiu – 2.IV.1954, Cluj), istoric literar, publicist. Este fiul Aureliei (n. Marian) şi al lui Ioan Rău Boitoş, ţărani. Absolvent al Facultăţii de Filosofie din Cluj (1925) şi al Şcolii Române din Franța (1930), doctor în filosofie (1932), <span class="CharOverride-2">B.</span> lucrează din 1930 la Biblioteca Universitară clujeană, iar în 1943 e numit profesor de română la Academia de Înalte Studii Comerciale şi Industriale din Braşov. A fost membru în comitetul director al Teatrului Naţional din Cluj, iar după război s-a numărat printre colaboratorii Institutului de Lingvistică şi Istorie Literară al Academiei Române, Filiala Cluj. Activitatea cea mai importantă o desfăşoară în publicistică – secretar de redacţie la „Societatea de mâine” (1925–1928, 1931–1932), „Gând românesc” (1933–1936), „Luceafărul” (Braşov, 1941–1944), director la „Avântul” (Braşov, 1944–1945). Cu un debut timpuriu, în „Dacia Traiană” (1921), a mai colaborat, în general cu articole literare, la „Cosinzeana”, „Transilvania”, „Scrisul românesc”, „Convorbiri literare”, „Patria”, „Dacoromania”, „Revista nouă”, „Familia”, „Universul literar”, „Studii literare”, „Gazeta Transilvaniei” şi multe altele. La „Societatea de mâine” alcătuia, uneori împreună cu Ion Breazu, rubricile „Discuţii literare”, „Cronici culturale şi artistice” (semnând şi O.B, B.&amp;B.). În „Gazeta ilustrată” a semnat cu pseudonimul Ion Filimon un serial intitulat <span class="CharOverride-3">Clujul pitoresc</span>, iar pseudonimul S. Florea îl folosea sub cronicile teatrale şi literare din „România nouă”. </p>
			<p class="Heuristica-BASE">Primul studiu de istorie literară al lui <span class="CharOverride-2">B.</span>, <span class="CharOverride-3">Activitatea lui Slavici la „Tribuna” din Sibiu</span> (1927), este rezultatul unor investigaţii amănunţite şi riguroase, care i-au permis o bună încadrare în epocă şi o abordare competentă a subiectului. În acelaşi spirit el face publice o serie de mici „descoperiri” şi utile precizări referitoare la preocupările folcloristice ale lui Vasile Alecsandri, la memorialistica lui Timotei Cipariu şi George Bariţiu, la traducerile teatrale ale lui St. O. Iosif. S-a ocupat în mod deosebit de activitatea literară a lui Ion Ghica, din a cărui operă îngrijeşte şi comentează o ediţie completă intitulată <span class="CharOverride-3">Amintiri din pribegia după 1848</span> (I–III, 1940–1941) şi una cuprinzând <span class="CharOverride-3">Scrisori către Vasile Alecsandri</span> (I–II, 1947). O contribuţie mai amplă este <span class="CharOverride-3">Poezia lui Andrei Mureşanu</span> (1943), scrisă din convingerea că o revalorificare obiectivă, în perspectivă istorică şi critică, era necesară. Receptiv şi la literatura contemporană, încearcă în <span class="CharOverride-3">Victor Papilian – nuvelist</span> (1940) să demonstreze modernitatea acestui prozator, insistând asupra nuvelelor fantastice – o „creaţie poetică” izvorâtă mai mult din imaginaţie decât din observaţie, cu un conţinut „mistic” generat de funcţia activă a superstiţiei şi a supranaturalului. În <span class="CharOverride-3">Proza lui Pavel Dan</span> (1943) explică originalitatea realismului din opera scriitorului prin „sondarea adâncurilor misterioase ale conştiinţei”, prin predispoziţia spre afirmarea unui determinism metafizic, sugerat de „semne” oculte, prin intenţia satirică şi nuanţa pesimistă. Dintre numeroasele articole şi note privind actualitatea literară, se detaşează prin dimensiuni şi substanţă cele despre Henriette Yvonne Stahl, George Popa şi Emil Giurgiuca. Un pronunţat caracter de critică a textului au şi multe dintre cronicile sale dramatice, uneori scurte exegeze ce disting intenţii şi sensuri mai puţin evidente. În general, <span class="CharOverride-2">B.</span> susţine promovarea repertoriului naţional, dar şi necesitatea modernizării concepţiei asupra spectacolului, militând în acest sens, ca în articolul <span class="CharOverride-3">Pentru funcţia artistică a teatrului</span>, chiar în condiţiile specifice Transilvaniei. Teatrul lui A.P. Cehov este analizat prin raportare la mişcarea novatoare iniţiată de Konstantin Stanislavski şi îi prilejuieşte formularea unor judecăţi nu lipsite de originalitate. Intensa activitate de comentator dramatic este completată de traducerea unor piese de Arthur Schnitzler, A.P. Cehov, R. Marx, Rabindranath Tagore, A. Gehri, jucate de Teatrul Naţional din Cluj. Cercetător pasionat şi riguros, <span class="CharOverride-2">B.</span> a alcătuit lucrări care aduc informaţii inedite, unele fiind rodul investigaţiilor făcute în arhive şi biblioteci franceze. Cea mai importantă, <span class="CharOverride-3">Raporturile românilor cu Ledru-Rollin şi radicalii francezi în epoca Revoluţiei de la 1848</span> (1940; Premiul Academiei Române), este o evocare vie şi documentată a climatului de formare a unor tineri revoluţionari români, o contribuţie remarcabilă la cunoaşterea evenimentelor epocii. Între istorie şi literatură se află volumul <span class="CharOverride-3">Povestiri istorice</span> (1935, semnat Ion Filimon), în care doar paginile așezate sub titlul <span class="CharOverride-3">Zilele procesului Memorandului </span>au o atmosferă evocatoare. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Activitatea lui Slavici la „Tribuna” din Sibiu</span>, Cluj, 1927; <span class="CharOverride-3">Paul Bataillard et la Révolution roumaine de 1848</span>, Paris, 1930; <span class="CharOverride-3">Biografiile româneşti ale lui Ubicini</span>, Cluj, 1932; <span class="CharOverride-3">Povestiri istorice</span>, Sibiu, 1935; <span class="CharOverride-3">Teatrul lui Cehov</span>, Oradea, 1937; <span class="CharOverride-3">O chestiune personală</span>, Cluj, 1938; <span class="CharOverride-3">Periodicele ardelene în răstimp de o sută de ani</span>, Cluj, 1938; <span class="CharOverride-3">Raporturile românilor cu Ledru-Rollin şi radicalii francezi în epoca Revoluţiei de la 1848</span>, Bucureşti, 1940; <span class="CharOverride-3">Victor Papilian – nuvelist</span>, Oradea, 1940; <span class="CharOverride-3">Slavici şi Italia</span>, Bucureşti, 1941; <span class="CharOverride-3">Din laboratorul literar al lui O. Goga</span>, Sibiu, 1942; <span class="CharOverride-3">Memoriile lui George Bariţiu</span>, Sibiu, 1942; <span class="CharOverride-3">Progresul cultural al Transilvaniei după Unire</span>, Sibiu, 1942; ed. (<span class="CharOverride-3">Le Progrès culturel en Transylvanie de 1918 à 1940</span>), Bucureşti, 1943; <span class="CharOverride-3">Poezia lui Andrei Mureşanu</span>, Sibiu, 1943; <span class="CharOverride-3">Proza lui Pavel Dan, </span>Sibiu, 1943; <span class="CharOverride-3">Die Ungarische Presse in Rumänien</span>, Bucureşti, 1943; <span class="CharOverride-3">De la istoria literaturii la istoria culturii româneşti</span>, Braşov, 1944; <span class="CharOverride-3">Delimitări între graiuri şi limba literară</span>, Sighişoara, 1947; <span class="CharOverride-3">Întâiele călătorii în Apus ale lui George Bariţiu,</span> Sighişoara, 1947. <span class="CharOverride-2">Ediţii:</span> Ion Ghica, <span class="CharOverride-3">Amintiri din pribegia după 1848</span>, I–III, Craiova, 1940–1941, <span class="CharOverride-3">Scrisori către Vasile Alecsandri</span>, I–II, introd. edit., Bucureşti, 1947.</p>
			<p class="Heuristica___m_RPR"><span class="CharOverride-2">Repere bibliografice:</span> Dionis Popa, <span class="CharOverride-3">„Activitatea lui Slavici la «Tribuna» din Sibiu”</span>, „Naţiunea”, 1927, 24; Perpessicius, <span class="CharOverride-3">Opere</span>, IX, <span class="CharOverride-3">313–315</span>; Al. Dima, <span class="CharOverride-3">Contribuţiile d-lui Olimpiu Boitoş</span>, LU, 1942, 1; Petru Sfetca, <span class="CharOverride-3">„Memoriile lui George Bariţiu”</span>, VS, 1942, 2714; Aurel Marin, <span class="CharOverride-3">Comentarii critice</span>, Braşov, 1942<span class="CharOverride-3">, 72–76</span>; Ion Şiugariu, <span class="CharOverride-3">„Progresul cultural al Transilvaniei după Unire”</span>, RFR, 1942, 7; Alex. Jebeleanu, <span class="CharOverride-3">„Poezia lui Andrei Mureşanu”, </span>VS, 1943, 2922; D. Gherghinescu-Vania, <span class="CharOverride-3">Un profesor nou: Olimpiu Boitoş</span>, „Tribuna” (Alba Iulia), 1943, 738; V. Copilu Cheatră, <span class="CharOverride-3">Olimpiu Boitoş</span>, O, 1976, 35, 36; Nae Antonescu, <span class="CharOverride-3">Olimpiu Boitoş</span>, „Almanah «Tribuna»”, 1981; <span class="CharOverride-3">Dicţ. scriit. rom</span>., I, <span class="CharOverride-3">315–316</span>; Marinela Opriș, <span class="CharOverride-3">Viața lui Olimpiu Boitoș, </span>VTRA, 2004, 5–6. &#9;<span class="Semnatura">C.T. </span></p>
			<p class="Heuristica-PRIMUL"><span class="titlu-12">BOIU, Zaharia</span> (4.III.1834, Sighişoara – 6.XI.1903, Sibiu), poet, autor de proză oratorică, publicist. Este fiul Ioanei (n. Păloșan) și al lui Zaharia Boiu. Aparţinând unei familii de preoţi din tată în fiu, <span class="CharOverride-2">B.</span> urmează aceeaşi cale, înscriindu-se la gimnaziul evanghelic din Sighişoara şi apoi la Institutul Teologic din Sibiu. Susţinut de Andrei Şaguna, îşi continuă studiile la Leipzig, la întoarcerea în ţară fiind numit, în 1861, profesor la secția pedagogică a Institutului Diecezan din Sibiu. Lucrările lui didactice (<span class="CharOverride-3">Abţdariu pentru şcoalele poporale române, Carte de cetire pentru şcoalele poporale române</span> ş.a.) contribuie la pătrunderea raţionalismului în şcoală şi, concomitent, la o folosire îngrijită a limbii române. Ales, în 1864, prim-paroh al oraşului Sibiu, hirotonit protopresbiter, numit asesor consistorial şi consilier arhiepiscopal, este şi un membru important al comitetului Astrei, secretar şi prim-secretar al asociaţiei, redactor, între 1892 şi 1895, al revistei „Transilvania”. Aici publică articole referitoare la educaţia prin şcoală şi biserică, numeroase schiţe biografice ocazionale, unde panegiristul creionează portrete morale pilduitoare ori sintetizează adecvat activitatea personalităţii omagiate. Volumul <span class="CharOverride-3">Cuvântări funebrale şi memoriale</span> (1889) adună discursuri de această factură, relevând talentul oratorului, iar cele trei volume intitulate <span class="CharOverride-3">Seminţe din agrul lui Christos</span> (1898–1899), premiate de Academia Română, al cărei membru corespondent <span class="CharOverride-2">B.</span> devenise în 1887, includ cuvântări bisericeşti. </p>
			<p class="Heuristica-BASE">Ispitit de poezie încă din gimnaziu, <span class="CharOverride-2">B.</span> debutează în 1853, la „Telegraful român”, cu versuri ce omagiau publicaţia sibiană, al cărei redactor va fi mai târziu, între 1862 şi 1865. În „Tribuna” şi în „Transilvania” mai semnează şi cu pseudonimul Eugen Silvan. Versurile din <span class="CharOverride-3">Sunete şi resunete </span>(1862), ca şi cele din volumul editat postum, <span class="CharOverride-3">Frunze de laur</span> (1904), aparţin unui poet ocazional, didactic, care crede în menirea lui de a face şi astfel accesibile idei etice, aspiraţii naţionale. De aceea, fabula, alegoria, poezia care resuscită istoria românească sunt tot atâtea chemări energice întru înlăturarea întunecimii şi a despotismului. În fond, <span class="CharOverride-2">B.</span> prelungeşte un gen inaugurat de Dimitrie Bolintineanu, Vasile Alecsandri, Andrei Mureşanu şi, chiar dacă fantezia îi era destul de sărăcăcioasă, versurile, nu o dată fluide, uşor de memorat, i-au fost preţuite în Transilvania, ca şi cele ale lui I. Al. Lapedatu. A tradus din <span class="CharOverride-3">Confesiunile Sf. Augustin, </span>din Lessing (<span class="CharOverride-3">Nathan cel înţelept</span> ş.a.), numeroase tălmăciri fragmentare circulând prin intermediul cărţilor lui de citire. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Sunete şi resunete</span>, Sibiu, 1862; <span class="CharOverride-3">Cuvântări funebrale şi memoriale</span>, Sibiu, 1889; <span class="CharOverride-3">Seminţe din agrul lui Christos</span>, I–III, Sibiu, 1898–1899; <span class="CharOverride-3">Frunze de laur</span>, îngr. şi pref. Ioan Baptist Boiu, Sibiu, 1904. </p>
			<p class="Heuristica___m_RPR"><span class="CharOverride-2">Repere bibliografice:</span> Iorga, <span class="CharOverride-3">Ist. lit. XIX</span>, III, <span class="CharOverride-3">338–339</span>; Breazu, <span class="CharOverride-3">Studii</span>, I, <span class="CharOverride-3">78–79</span>; Chiorean – Kocziány – Nițu – Ploeșteanu, <span class="CharOverride-3">Profiluri, 195–204</span>;<span class="CharOverride-3"> </span>Tuliu Racotă, <span class="CharOverride-3">Poetul Zaharia Boiu</span>, RITL, 1976, 4; <span class="CharOverride-3">Dicţ. lit. 1900, 110–111</span>; Păcurariu, <span class="CharOverride-3">Dicţ. teolog.</span>, <span class="CharOverride-3">55–56</span>. &#9;<span class="Semnatura">G.D. </span></p>
			<p class="Heuristica-PRIMUL"><span class="titlu-12">BOJAN, Mariana</span> (16.VI.1947, Câmpia Turzii), poetă, prozatoare. Este fiica Mariei (n. Mureşan) şi a lui Avram Bojan, ceasornicar. <span class="CharOverride-2">B.</span> (care la naştere a fost botezată Mariana Otilia) a frecventat şcoala elementară şi primele două clase de liceu în oraşul natal (1954–1963), continuând la Liceul de Arte Plastice din Cluj (1963–1966). În 1967, tot la Cluj, a devenit studentă la Institutul de Artă Plastică „Ion Andreescu”, secţia pictură, studiind sub îndrumarea profesorilor Aurel Ciupe, Alexandru Mohi şi Abody Nagy Belá. După licenţă (1973) se specializează în restaurarea picturii de şevalet la Muzeul de Artă din Bucureşti (1973–1977). Revine în Cluj-Napoca, la Muzeul de Artă şi, în 1978, beneficiază de o bursă de specializare în restaurare (pictura flamandă-olandeză) la Institutul Regal al Patrimoniului din Bruxelles. Între 1979 şi 1985 lucrează la Muzeul de Istorie a Transilvaniei, în cadrul laboratorului zonal de restaurare. Trăieşte ca pictor liber profesionist din 1985 până în 1990, când revine la Muzeul de Artă din Cluj-Napoca. A participat cu pictură, acuarele, desene la multe expoziţii judeţene şi naţionale, a avut numeroase expoziţii personale în ţară (Cluj-Napoca, Dej, Bucureşti) şi în străinătate (Paris, Reno, Washington, Roma). Debutează cu versuri în revista „Tribuna” (1965), iar editorial în 1976 cu volumul de poeme <span class="CharOverride-3">Elegie pentru ultimul crâng</span>. A mai colaborat cu versuri, proză şi desene la „Echinox”, „Napoca universitară”, „Steaua”, „Luceafărul”, „România literară”, „Amfiteatru”, „Ateneu”, „Vatra”, „Poesis”, „Apostrof”, „Literatorul” ş.a. </p>
			<p class="Heuristica-BASE"><span class="CharOverride-2">B.</span> a debutat cu un volum propriu ceva mai târziu decât colegii săi de generaţie din ambianţa primului „Echinox”, poeţii Dinu Flămând, Adrian Popescu, Ion Mircea, intraţi în circuitul editorial la începutul anilor ’70 ai secolului trecut. Cea dintâi carte a sa, <span class="CharOverride-3">Elegie pentru ultimul crâng</span>, este însă precedată de un ciclu selectat în antologia <span class="CharOverride-3">Eu port această fiinţă </span>(1972), destinată debutanţilor. Poemele de început atestă o sensibilitate elegiacă, dezvoltată fie ca discretă confesiune (când tandru amuzată, când disimulat sentimentală), fie ca înscenare caricaturală, exuberant carnavalescă sau bonom onirică. Poeta imaginează/transpune lumea în cheia diminutivului, în virtutea unei graţioase înclinaţii spre feeria plină de haz şi spre stilizarea diafană. Atitudinea dominantă este aceea de solidaritate, până la comuniune, cu făpturile umile: „Tolănită în muşcătoarea ei singurătate/ O mică reptilă rupe flori roşii/ Pe-o pajişte roşie/ Vântul trece pe-aici în salturi speriate./ De ce iei apărarea spurcăciunii?/ Îmi strigă cei ce privesc/ Muta noastră convieţuire…” (<span class="CharOverride-3">Deznodământ blajin</span>). Cu <span class="CharOverride-3">Judecătorul de păpuşi</span> (1980; Premiul Asociaţiei Scriitorilor din Cluj), frăgezimile primăvăratice, lumea exuberantă de plante şi animale, de jucării şi personaje închipuite îşi precizează net configuraţia şi caracterul de vis suav şi fantast într-o formulă ludică şi fantezist livrescă. Însă, în ciclul final (<span class="CharOverride-3">Judecătorul pleacă</span>), apar şi semnele unei schimbări de tonalitate. Virajul către notele grave, renunţarea la muzicalitate, apelul la nuanţele mai sumbre ale valorilor plastice anunţă un contrapunct necesar. Lirismul dobândeşte dimensiunea meditaţiei, vizibilă în distanţarea ironică; în spaţiul edenului miniatural îşi face apariţia un „loc rănit”: „Soldatul din tine e mort/ Artistul, singur/ Poezia se destramă ca micul dejun/ În aburul de cicoare./ Un morman de istorioare ticăloase/ Mucegăiesc pe rafturi/ Pledând pentru această infirmitate biografică” (<span class="CharOverride-3">Biografică</span>). În volumele <span class="CharOverride-3">Haina de cânepă</span> (1983) şi <span class="CharOverride-3">Phantasticonul şi alte poeme</span> (1987), gama de atitudini şi stări poetice se amplifică, adăugându-se acum ipostazele singurătăţii şi ale neliniştii, fapt ce devine şi mai vizibil în antologia <span class="CharOverride-3">Arta înfocării</span> (2001; Premiul Asociaţiei Scriitorilor din Cluj). Sunt ascultate „bătăile negre ale cuvintelor”, se înregistrează singurătatea, surparea primăverii şi „blazarea” metaforelor: „Orice metaforă/ E un rege blazat” (<span class="CharOverride-3">Puterile barbarilor</span>). Omul e „insula Robinson”, iar visul înclină spre coşmar: „Din somnul meu neliniştit cresc vise/ Întunecând hotarele permise.” Volumul de proze scurte <span class="CharOverride-3">Ultima noapte a Şeherezadei</span> (1993; Premiul Asociaţiei Scriitorilor din Cluj) este o „recitire”, din perspectiva propriului univers poetic, a mitului povestirii salvatoare, ideea-ax fiind aceea că a încheia şirul poveştilor înseamnă a muri. Pagini de proză mai apar în volumele <span class="CharOverride-3">Dansul câinilor</span> (2003), un „microroman” cu narațiuni parțial autobiografice situate în decor clujean, și în <span class="CharOverride-3">Povestiri bologheze</span> (2007), în care geografia aparent banală a unui sat transilvănean face loc fantasticului.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Elegie pentru ultimul crâng</span>, Cluj-Napoca, 1976; <span class="CharOverride-3">Judecătorul de păpuşi</span>, Cluj-Napoca, 1980; <span class="CharOverride-3">Haina de cânepă</span>, Cluj-Napoca, 1983; <span class="CharOverride-3">Phantasticonul şi alte poeme</span>, Cluj-Napoca, 1987; <span class="CharOverride-3">Ultima noapte a Şeherezadei</span>, Cluj-Napoca, 1993; <span class="CharOverride-3">Expertul şi păsările</span>, Bucureşti, 1996; <span class="CharOverride-3">Epistole din Piaţa Norilor</span>, Cluj-Napoca, 2001; <span class="CharOverride-3">Arta înfocării</span>, pref. Irina Petraş, Cluj-Napoca, 2001; <span class="CharOverride-3">Dansul câinilor</span>, Cluj-Napoca, 2003; <span class="CharOverride-3">Povestiri bologheze</span>, Cluj-Napoca, 2007.</p>
			<p class="Heuristica___m_RPR"><span class="CharOverride-2">Repere bibliografice:</span> Nicolae Manolescu, <span class="CharOverride-3">Generaţia 47</span>, RL, 1977, 11; Ulici, <span class="CharOverride-3">Prima verba</span>, II, <span class="CharOverride-3">48–49</span>; Felea, <span class="CharOverride-3">Aspecte</span>, II, <span class="CharOverride-3">260–262</span>, III, <span class="CharOverride-3">137–142</span>; Sultana Craia, <span class="CharOverride-3">Nevoia de miracol</span>, LCF, 1981, 2; Piru, <span class="CharOverride-3">Debuturi</span>, <span class="CharOverride-3">167–168</span>; Taşcu, <span class="CharOverride-3">Poezia</span>, <span class="CharOverride-3">79–84</span>; Cistelecan, <span class="CharOverride-3">Poezie, 195–198</span>; Papahagi, <span class="CharOverride-3">Cumpănă, 270–274</span>; Ioana Bot, <span class="CharOverride-3">Povestiri cu hieroglife</span>, ST, 1994, 10–11; <span class="CharOverride-3">Dicţ. scriit. rom</span>., I,<span class="CharOverride-3"> 316–317</span>; Ulici, <span class="CharOverride-3">Lit. rom.</span>, I, <span class="CharOverride-3">251–252</span>; Ioan Moldovan, <span class="CharOverride-3">Euridice şi melancolia</span>, F, 1997, 1; Pop, <span class="CharOverride-3">Pagini</span>, <span class="CharOverride-3">203–213</span>; Poantă, <span class="CharOverride-3">Dicţ. poeţi</span>, <span class="CharOverride-3">32–33</span>; <span class="CharOverride-3">Dicţ. analitic</span>, II, <span class="CharOverride-3">123–125</span>; Irina Petraş, [<span class="CharOverride-3">Mariana Bojan</span>], APF, 2000, 5, CNT, 2004, 4; Gheorghe Grigurcu, <span class="CharOverride-3">Despărţirea de mitologie</span>, RL, 2001, 36; Călin Teutişan, <span class="CharOverride-3">Cartea de la Bologa</span>, APF, 2007, 1; Viorica Răduţă, <span class="CharOverride-3">Multiplul Marianei Bojan</span>, VR, 2009, 11–12. &#9;<span class="Semnatura">C.H.</span></p>
			<p class="Heuristica-PRIMUL"><span class="titlu-12">BOJINCĂ, Damaschin T. [Toma]</span> (18.X.1802, Gârlişte, j. Caraş-Severin – 17.VIII.1869, Dum&#173;bră&#173;veni, j. Suceava), istoric, publicist. Este fiul Florincăi şi al lui Matei Bojincă (Popovici), preot. Îşi începe învăţătura la Oraviţa sau la Vârşeţ, trecând apoi la Gimnaziul Piarist din Timişoara. După studii, neterminate, la Seminarul Teologic din Vârşeţ, urmează filosofia la Seghedin (1822–1823) şi dreptul la Oradea (1824–1826) şi Pesta (1826–1829). O carieră ecleziastică fiindu-i refuzată de episcopul sârb Ştefan Stratimirovici, se dedică activităţii culturale şi publicistice. A colaborat, în 1830, împreună cu Moise Nicoară, la „Calendar românesc”, scos la Buda de Ştefan P. Niagoe, iar în 1829–1830 a fost redactor la publicaţia lui Zaharia Carcalechi, „Bibliotecă românească”. A lucrat în calitate de corector, pentru lucrările româneşti, la Tipografia Universităţii din Buda. <span class="CharOverride-2">B.</span> a fost unul dintre intelectualii români proveniţi din Imperiul Habsburgic ce aveau să joace un rol important în viaţa instituţiilor publice din Principate. Chemat de Gh. Asachi, va funcţiona la Iaşi, de la 1 aprilie 1833, ca jurisconsult permanent pe lângă Logofeţia Dreptăţii. Îşi dă aportul în „comisia pravilelor” la traducerea <span class="CharOverride-3">Codului Calimah</span> (1833–1835). Profesor de drept la Academia Mihăileană (1841–1847), ca şi prietenul său Eftimie Murgu, a primit, în Moldova, şi ranguri: paharnic, căminar, ban şi, la 1848, agă. Unionist convins, a devenit ministru al Dreptăţii (1860–1861) în cabinetul lui Mihail Kogălniceanu. </p>
			<p class="Heuristica-BASE"><span class="CharOverride-2">B.</span> continuă, în mare parte, spiritul iluminist al Şcolii Ardelene prin preocupările sale culturale, istorice şi pedagogice. Admirator al lui Petru Maior, îi editează, împreună cu Iordachi Mălinescu, la Buda, în 1834, <span class="CharOverride-3">Istoria pentru începutul românilor în Dachia</span>, la care adaugă traducerea, în limba română, a polemicii lui Maior cu slavistul B. Kopitar. Se dovedeşte şi el un bun polemist în demonstrarea drepturilor istorice ale românilor în lucrarea <span class="CharOverride-3">Respundere desgurzătoare la cârtirea cea în Halle în anul 1823 sub titula „Erweiss dass die Walachen nicht römischer Abkunft sind”</span> (1828), ce reia, cu unele detalieri şi modificări retorico-stilistice, o versiune latinească din 1827. Pentru a combate răstălmăcirile cu substrat politic ale adversarului Sava Tököly, care susţinea originea slavă a românilor, pledează, cu argumente logice şi cu temeinice informaţii istorice, etnografice şi filologice, în favoarea romanităţii (pure, consideră el) şi a continuităţii poporului român. Lucrările lui istoriografice, ce se inspiră din programul iluminist de instruire şi culturalizare a poporului, depăşesc momentul Şcolii Ardelene prin orientarea militantă în activarea conştiinţei naţionale. Biografiile dedicate unor personalităţi ale Evului Mediu românesc fac demonstraţia originii române a domnitorilor Dimitrie Cantemir, Radu Şerban, Ioan Corvin, Mihai Viteazul, cărora li se evidenţiază calităţile morale, politice, militare şi culturale. Cărturarul aşază la baza civilizaţiei româneşti Antichitatea clasică şi istoria romanilor, subiect a două dintre contribuţiile sale: <span class="CharOverride-3">Istoria romanilor</span> („Bibliotecă românească”, 1829–1830), prelucrare după O. Goldsmith, ce popularizează idei din Montesquieu, şi <span class="CharOverride-3">Anticile romanilor acum întâia oară româneşte scrise</span> (I–II, 1832–1833), o compilaţie extinsă ce prezintă organizarea societăţii şi a instituţiilor romane (magistratură, armată etc.). În adaosuri personale <span class="CharOverride-2">B.</span> insistă asupra elementelor de civilizaţie, mitologie, credinţe şi datini româneşti, pe care le consideră derivate din cele romane. <span class="CharOverride-3">Diregătoriul bunei-creştere spre îndreptarea multor părinţi şi bun folosul tinerimei române</span> (1830), o lucrare de pedagogie practică având aplicare în şcoală, familie şi societate, adună eclectic idei din etica wolfiană, enciclopediştii francezi şi din tradiţia „moralnică” românească a vechilor cărţi religioase şi de înţelepciune. Pledoaria pentru educaţie şi învăţământ, încrederea în capacitatea raţiunii omeneşti şi în valoarea culturii au drept finalitate „buna norocire” a omului, ale cărui virtuţi contribuie la dezvoltarea societăţii. Din necesităţi didactice, <span class="CharOverride-2">B.</span> alcătuieşte o „teologie morală” pentru Seminarul de la Socola şi cursuri de drept pentru Academia Mihăileană. Expresivitatea, adesea literară, a scrierilor lui este dată de stilul direct, sentenţios, de folosirea procedeelor retorice, ca şi de o anumită savoare popular-arhaică. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Tristă cuvântare la îngroparea strălucitului și înalt învățatului domn Naum Petrovici</span>, Buda, 1824; <span class="CharOverride-3">Animadversio in dissertationem Hallensem sub titulo „Erweiss dass die Walachen nicht römischer Abkunft sind”, </span>Pesta, 1827; ed. (<span class="CharOverride-3">Respundere desgurzătoare la cârtirea cea în Halle în anul 1823 sub titula „Erweiss dass die Walachen nicht römischer Abkunft sind”</span>)<span class="CharOverride-3">, </span>Buda, 1928; <span class="CharOverride-3">Diregătoriul bunei-creştere spre îndreptarea multor părinţi şi bun folosul tinerimei române</span>, Buda, 1830; <span class="CharOverride-3">Anticile romanilor acum întâia oară româneşte scrise</span>, I–II, Buda, 1832–1833; <span class="CharOverride-3">Scrieri,</span> îngr. şi introd. Nicolae Bocşan, Timişoara, 1978. </p>
			<p class="Heuristica___m_RPR"><span class="CharOverride-2">Repere bibliografice:</span> Gh. Ungureanu, <span class="CharOverride-3">Jurisconsultul Damaschin T. Bojincă (1802–1869)</span>, pref. Sever Zotta, Iaşi, 1930; Traian Topliceanu, <span class="CharOverride-3">Damaschin Bojânca</span>, Oraviţa, 1933; Lupaş, <span class="CharOverride-3">Cronicari</span>, I, <span class="CharOverride-3">175–183</span>; Georges Ciulei, <span class="CharOverride-3">Un Jurisconsulte oublié: Damaschin Bojincă</span>, Bucureşti, 1945; <span class="CharOverride-3">Ist. lit.</span>, II, <span class="CharOverride-3">119–122</span>; Victor Ţârcovnicu, <span class="CharOverride-3">Contribuţii la istoria învăţământului românesc din Banat (1780–1918), </span>Bucureşti,<span class="CharOverride-3"> </span>1970<span class="CharOverride-3">, 98–108</span>; Duţu, <span class="CharOverride-3">Cărţile, 45–46, 158, 160</span>; Balacciu–Chiriacescu, <span class="CharOverride-3">Dicționar, 76–77</span>; <span class="CharOverride-3">Dicţ. lit. 1900</span>, <span class="CharOverride-3">111–112</span>; Nicolae Bocşan, <span class="CharOverride-3">Contribuţii la istoria iluminismului românesc</span>, Timişoara, 1986, <span class="CharOverride-3">128–130, passim; Dicţ. scriit. rom., </span>I,<span class="CharOverride-3"> 317–318</span>; <span class="CharOverride-3">Dicț. Banat, 118–120; </span>Ursu, <span class="CharOverride-3">Alte contribuții</span>, <span class="CharOverride-3">275–292</span>.<span class="CharOverride-3"> &#9;</span><span class="Semnatura">A.Sm. </span></p>
			<p class="Heuristica-PRIMUL"><span class="titlu-12">BOKOR, Petre</span> (24.V.1940, Cluj – 25.IV.2014, Ed&#173;mon&#173;ton, Canada), prozator, traducător. După liceu face doi ani la Şcoala Politehnică (1960–1962) şi apoi practică diverse meserii până în 1970, când va absolvi Institutul de Artă Teatrală şi Cinematografică „I.L. Caragiale” din Bucureşti. Lucrează ca regizor de film la Studioul Cinematografic Bucureşti, debutând cu o peliculă documentar-artistică de rezonanţă, <span class="CharOverride-3">Apa ca un bivol negru</span>. În 1975 regizează lungmetrajul <span class="CharOverride-3">Tufă de Veneţia</span>, după un text de Valentin Silvestru. În 1978 se stabileşte iniţial în SUA, apoi în Canada, unde va conduce un teatru în Alberta, mai târziu va trece în Australia, ca profesor de artă dramatică la Canberra. În 1993 revine la Bucureşti, unde montează la Teatrul Mic o înscenare după Diderot (<span class="CharOverride-3">Jacques şi stăpânul său</span>), pentru ca în 1995 să devină profesor de teatru la Edmonton, în Canada. Mai pune în scenă piese la Teatrul Nottara, Teatrul Odeon, Teatrul Național „I.L. Caragiale” (București), Teatrul Național „Mihai Eminescu” din Timișoara, Teatrul Național din Târgu Mureș, Teatrul de Stat din Oradea etc.</p>
			<p class="Heuristica-BASE">Nu este nevoie de perspicacitate pentru a simţi „mâna umoristului” în filmele lui <span class="CharOverride-2">B.</span> şi mai ales „ochiul regizorului” în prozele sale secvenţiale. Totul stă sub semnul filmului în literatura sa, fie la modul cel mai explicit, ca în <span class="CharOverride-3">Micii mei toreadori</span> (1976), scurte scenarii şi istorii cu actori, regizori, comisii de vizionare şi cenzură, întâmplări din sala de cinematograf, fie indirect, cumulând memorialistica (ochiul copilului din cabina de proiecţie) cu istoria peliculei, aşa cum se întâmplă în <span class="CharOverride-3">Pe cuvânt de cineast</span>. <span class="CharOverride-3">Secvenţe pseudocinematografice</span> (1995), într-o manieră vecină pe alocuri cu jovialitatea informată obiectiv şi savuroasă prin subiectivitate a lui D.I. Suchianu, dar şi cu cinefilia egocentrică de tip Radu Cosaşu. În orice caz, în anii debutului editorial cu <span class="CharOverride-3">Tumbe în plină stradă </span>(1971), urmat de <span class="CharOverride-3">Opriţi secolul, cobor!</span> (1974), <span class="CharOverride-2">B.</span> se situa în descendenţa umorului negru-coroziv de tip Teodor Mazilu, cu un ochi la Ion Băieşu şi celălalt la satira gen revista rusească „Krokodil”, unde umanitatea gogolian răsucită ajunge să sfârâie absurd pe asfaltul bucureştean. „Romanul teatral” <span class="CharOverride-3">Basca lui Șexpir</span> (1998) recontextualizează ironic, în decorul anilor ’60 din secolul trecut, romanul <span class="CharOverride-3">Craii de Curtea-Veche</span> de Mateiu I. Caragiale, șarjând funam&#173;bulesc. <span class="CharOverride-3">Dâmboviţa – rive gauche </span>(2010) oferă trei humoreşti, exerciții satirice testând, cu rezultate amestecate, adaptarea prozatorului umorist la clișeele sociolingvistice ale tranziției românești. <span class="CharOverride-2">B.</span> a tradus, singur sau în colaborare, din autori maghiari (Kárácsony Benő, Kis Péter, Méliusz Anna, Méliusz József, Nagy Lájos, Sipos Bella ş.a.) sau din Milan Kundera (<span class="CharOverride-3">Jacques şi stăpânul său, </span>2008)<span class="CharOverride-3"> </span>şi a scris monografia <span class="CharOverride-3">Toma Caragiu</span> (1982). Eseuri în teatrologie apar în <span class="CharOverride-3">Planeta Silvestru</span> (1998).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Tumbe în plină stradă</span>, Bucureşti, 1971; <span class="CharOverride-3">Opriţi secolul, cobor!</span>, Bucureşti, [1974]; <span class="CharOverride-3">Micii mei toreadori</span>, Bucureşti, 1976; <span class="CharOverride-3">Toma Caragiu</span>, Bucureşti, 1982; ed. 2 (<span class="CharOverride-3">Carte despre Toma Caragiu</span>), îngr. pref. Valentin Silvestru, Galaţi, 1996; <span class="CharOverride-3">Pe cuvânt de cineast. Secvenţe pseudocinematografice</span>, Bucureşti, 1995; <span class="CharOverride-3">Basca lui Șexpir</span>, pref. Dumitru Solomon, Bucureşti, 1998; ed. Cluj-Napoca, 2011; <span class="CharOverride-3">Până sus, cu capul în jos! Cel mai mare spectacol de circ din lume î</span><span class="CharOverride-3">n cea mai mică arenă!</span>, Bucureşti, 1998; <span class="CharOverride-3">Planeta Silvestru</span>, Bucureşti, 1998; <span class="CharOverride-3">Ieşirea la pagina 268!</span>, Bucureşti, 2000; <span class="CharOverride-3">Dâmboviţa – rive gauche</span>, Cluj-Napoca, 2010;<span class="CharOverride-3"> </span>ed. (<span class="CharOverride-3">Praful de pe tobă</span>), Cluj-Napoca, 2010. <span class="CharOverride-2">Traduceri:</span> Karácsony Benő, <span class="CharOverride-3">Cu capul în soare</span>, Bucureşti, 1974, <span class="CharOverride-3">Cu pasul în linişte</span>, Bucureşti, 1974; Milan Kundera, <span class="CharOverride-3">Jacques şi stăpânul său</span>, Bucureşti, 2008.</p>
			<p class="Heuristica___m_RPR"><span class="CharOverride-2">Repere bibliografice: </span>Nicolae Balotă, <span class="CharOverride-3">„Tumbe în plină stradă”,</span> RL, 1971, 29; Daniel Ştefan Pocovnicu, <span class="CharOverride-3">O carte pe zi</span>, CL, 2000, 3; Kelemen Kinga, <span class="CharOverride-3">Petre Bokor – eseist, dramaturg, traducător, regizor</span>, „Scena”, 2000, 10; Irina Petraș, <span class="CharOverride-3">„Dâmbovița – rive gauche”</span>, RL, 2010, 30. &#9;<span class="Semnatura">D.C.M.</span></p>
			<p class="Heuristica-PRIMUL"><span class="titlu-12">BOLDAN, Emil</span> (15.I.1909, Focşani – 25.XI.1997, Vancouver, Canada), istoric literar, editor. Este fiul Paulinei (n. Lebeanu) şi al lui Lupu Bernstein, mic comerciant. După ce urmează liceul la Focşani şi la Bucureşti, va absolvi, în 1932, tot aici, Facultatea de Litere şi Filosofie. Este, în acelaşi oraş, profesor de liceu începând din anul 1934 şi profesor universitar din 1948, îndeplinind şi funcţia de decan la Facultatea de Filologie (1953–1954) şi pe aceea de rector al Institutului de Limbi Străine (1954–1955) şi al Institutului Pedagogic (1955–1959). A fost secretar general al Societăţii de Ştiinţe Istorice şi Filologice (1960–1968), redactor-şef adjunct la „Gazeta învăţământului” (1951–1953) şi redactor responsabil adjunct la „Limbă şi literatură” (1960–1971). A debutat în anul 1928 la „Bilete de papagal”, iar editorial în 1948 cu monografia <span class="CharOverride-3">Alecu Russo. Omul, opera</span>. A mai colaborat la „Adevărul”, „Dimineaţa”, „Lupta”, „Zodiac”, folosind şi pseudonimele Emil Berea, Emil Bereanu, Emil Sarval.</p>
			<p class="Heuristica-BASE">Tributar până către sfârşitul deceniului al şaptelea din secolul trecut unui concept realist-socialist de literatură, <span class="CharOverride-2">B.</span> a contribuit din plin la aşa-numita „reconsiderare” a clasicilor, la „valorificarea ştiinţifică a moştenirii literare”, prin sublinierea laturilor „progresiste”, ca şi a „erorilor ideologice” ale diferiţilor scriitori. În <span class="CharOverride-3">Prezentare succintă a literaturii române</span> din revista „Limbă şi literatură” (1961), el disocia tranşant între „forţele progresiste” şi „poziţiile reacţionare”, considerând, de pildă, „curente diversioniste” şi „retrograde” nu doar sămănătorismul şi poporanismul, dar şi simbolismul. Textul e de fapt un „îndreptar” maniheist, sumă a tuturor etichetărilor şi tezelor realismului socialist. În acest spirit sunt „reconsideraţi”, în antologii şi prefeţe, corifeii Şcolii Ardelene, Alecu Russo, Alecu Donici, chiar şi Miron Costin. Autorul căruia i-a consacrat cea mai mare parte a activităţii de editor este Costache Negri. Ediţia <span class="CharOverride-3">Scrieri</span> (I–II, 1966) cuprinde, pe lângă beletristică, bogata corespondenţă particulară a unionistului cu Vasile Alecsandri, Ion Ghica, Mihail Kogălniceanu ş.a. Notabilă este şi ediţia din 1980 a corespondenţei dintre Costache Negri şi Al. I. Cuza, ca şi aceea dintre cei doi, pe de o parte, şi Arthur Baligot, secretarul domnitorului, pe de alta, restituită cu acribie filologică şi atent adnotată. În 1970 <span class="CharOverride-2">B. </span>figurează în calitate de coordonator al unui <span class="CharOverride-3">Dicţionar de terminologie literară.</span></p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Alecu Russo. Omul, opera, </span>Bucureşti, 1948; <span class="CharOverride-3">Noţiuni de teoria literaturii. Genul liric</span>, Bucureşti, 1950; <span class="CharOverride-3">Dicţionar de terminologie literară </span>(în colaborare), Bucureşti, 1970. <span class="CharOverride-2">Ediţii:</span> Costache Negri, <span class="CharOverride-3">Scrieri</span>, I–II, introd. edit., Bucureşti, 1966, <span class="CharOverride-3">Scrieri social-politice</span>, introd. edit., Bucureşti, 1978; Alexandru Ioan Cuza – Costache Negri, <span class="CharOverride-3">Corespondenţă</span>, introd. edit., Bucureşti, 1980.</p>
			<p class="Heuristica___m_RPR"><span class="CharOverride-2">Repere bibliografice: </span>Andrei Pippidi, <span class="CharOverride-3">Cu prilejul unei ediţii recente a scrierilor lui C. Negri</span>, RITL, 1968, 1; Straje, <span class="CharOverride-3">Dicţ. pseud.</span>,<span class="CharOverride-3"> 81–82</span>; Mircea Anghelescu, <span class="CharOverride-3">Costache Negri, „Scrieri social-politice”</span>, LL, 1978, 3; Pericle Martinescu, <span class="CharOverride-3">Confesiuni în faţa istoriei</span>, RL, 1980, 24; Emil Condurachi, <span class="CharOverride-3">Semnificaţiile unei corespondenţe</span>, CNT, 1980, 44; Mirodan, <span class="CharOverride-3">Dicţionar</span>,<span class="CharOverride-3"> </span>I, <span class="CharOverride-3">198–200</span>; <span class="CharOverride-3">Dicţ. scriit. rom.</span>, I,<span class="CharOverride-3"> 319</span>; Popa, <span class="CharOverride-3">Ist. lit.</span>,<span class="CharOverride-3"> </span>I, <span class="CharOverride-3">666. &#9;</span><span class="Semnatura">A.N.</span></p>
			<p class="Heuristica-PRIMUL"><span class="titlu-12">BOLDEA, George </span>(16.V.1905, Mercheaşa, j. Braşov – 9.XII.1934, Cluj), poet. Este fiul Bucurei (n. Pilei) şi al lui Abraham Boldea, ţărani. <span class="CharOverride-2">B.</span> se înscrie după terminarea liceului din Dumbrăveni la Facultatea de Litere şi Filosofie din Bucureşti, pe care o va absolvi în 1929. Pe durata studiilor a fost şi custode la biblioteca facultăţii şi a frecventat cenaclul literar condus de Mihail Dragomirescu. Cariera didactică – profesor de liceu – şi-a exercitat-o în câteva oraşe transilvănene: Odorhei, Carei, Cristur, Brad, Turda şi Năsăud. A debutat în 1923, cu <span class="CharOverride-3">Pastel de vară,</span> în „Cosinzeana” şi a mai colaborat cu versuri, proză, articole, medalioane la „Năzuinţa”, „Datina”, „Convorbiri literare”, „Universul literar”, „Ritmul vremii”, „Gând românesc” ş.a. Împreună cu Emil Giurgiuca, a fost întemeietorul revistei „Abecedar” (apărută în 1933–1934 la Brad şi la Turda), publicaţie ce a contribuit substanţial la modernizarea atât a beletristicii, cât şi a gustului publicului din Transilvania. </p>
			<p class="Heuristica-BASE">Singurul volum de versuri al lui <span class="CharOverride-2">B.</span>, <span class="CharOverride-3">Soliloquii, </span>apărut postum, în 1937, se datorează devoţiunii prietenului Emil Giurgiuca, antologator şi prefaţator. Moartea atât de timpurie a lui <span class="CharOverride-2">B.</span> i-a determinat pe mulţi comentatori (mai ales ardeleni) să supraliciteze valoarea liricii acestuia. Chiar dacă a fost o promisiune, despre el nu se poate vorbi totuşi, aşa cum remarca Pompiliu Constantinescu, decât ca despre „frumuseţea neîmplinirii”. În pofida unor permanenţe – „dragostea, sentimentul naturii şi moartea” (Nae Antonescu) –, pot fi uşor depistate trei faze distincte în evoluţia scrisului său: între 1923 şi 1925, idilică, metaforică; după 1925, tinzând spre conceptualizare, în urma contactului cu cenaclul lui Mihail Dragomirescu; în sfârşit, ultima fază, cea a efortului de sincronizare cu lirica modernă, în urma colaborării la „Abecedar” şi „Gând românesc”, unde se făcea simţit pregnant un suflu nou. Sigur, în lirica de început se regăsesc toate stereotipiile verbale şi imagistice specifice vârstei, dar şi climatului literar, matricelor formative ale anilor postbelici din Transilvania. Se practica atunci un neosămănătorism aproape agresiv, Lucian Blaga fiind (alături de câţiva, puţini) doar o excepţie. Mai apoi însă, cizelând cu migală versul, dar mai ales conferindu-i o dramatică încărcătură emoţională prin presentimentul morţii, <span class="CharOverride-2">B.</span> reuşeşte să transmită în câteva din ultimele poezii fiorul autenticei trăiri întru artă: „M-a fulgerat dureroasă dorinţa plecării. /[…] Umbra tristeţii mele/ acopere lumea. De ce mai plânge cineva când sufăr/ eu destul? Nu mă clătinaţi, că sunt plin de lacrimi!” (<span class="CharOverride-3">Plecare</span>). </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Soliloquii</span>, îngr. şi pref. Emil Giurgiuca, Sibiu, 1937; <span class="CharOverride-3">Versuri</span>, îngr. şi cuvânt înainte Nae Antonescu, pref. Emil Giurgiuca, Bucureşti, 1973. </p>
			<p class="Heuristica___m_RPR"><span class="CharOverride-2">Repere bibliografice:</span> Ion Chinezu, <span class="CharOverride-3">Pe mormântul poetului George Boldea</span>, GR, 1935, 1; Ştefan Baciu, <span class="CharOverride-3">George Boldea, </span>„Pământul”, 1935, 91; George Popa, <span class="CharOverride-3">Pentru amintirea lui George Boldea</span>, „Lanuri”, 1936, 5–6; Ion Chinezu, <span class="CharOverride-3">Amintirea lui George Boldea</span>, GR, 1937, 5–7; Romulus Demetrescu, <span class="CharOverride-3">„Soliloquii”</span>, PLI, 1937, 9; Pompiliu Constantinescu, <span class="CharOverride-3">„Soliloquii”</span>, VRA, 1938, 539; Perpessicius, <span class="CharOverride-3">Opere</span>, VII, <span class="CharOverride-3">339–342</span>;<span class="CharOverride-3"> </span>Antonescu, <span class="CharOverride-3">Scriitori</span>, <span class="CharOverride-3">20–29; Dicţ. scriit. rom., </span>I<span class="CharOverride-3">, 320–321. &#9;</span><span class="Semnatura">D.Gr. </span></p>
			<p class="Heuristica-PRIMUL"><span class="titlu-12">BOLDEA, Iulian</span> (2.III.1963, Luduş), poet, critic literar. Este fiul Elenei (n. Branea) şi al lui Iulian Boldea, lucrător (şef de tren) la CFR.<span class="CharOverride-2"> </span>Frecventează Facultatea de Filologie, secţia română–franceză, a Universităţii din Cluj-Napoca (1985–1989). Redactor din 1986 la revista „Echinox”, îndeplineşte în 1988 şi 1989 funcţia de redactor-şef adjunct. Publică versuri, eseuri şi cronici literare. După licenţă devine profesor la Liceul „Al. Papiu-Ilarian” din Târgu Mureş (1989–1997), secretar de redacţie, în perioada 1994–1997, al revistei „Educaţie şi cultură” (editată de Casa Corpului Didactic Mureş), redactor la „Vatra” (din 1997) și redactor-şef al revistei „Târnava” (din 1994), redactor-şef la „Studia Universitatis «Petru Maior»”, seria Philologia (din 2002), lector la Universitatea Ecologică „Dimitrie Cantemir” (1994–1997), lector la Academia de Artă Teatrală din Târgu Mureş (1996–1999), lector, apoi conferenţiar şi profesor (2003) la Universitatea „Petru Maior” din Târgu Mureş, şef al Catedrei de filologie (1998–1999), prodecan (1999–2004) și decan al Facultăţii de Ştiinţe şi Litere (din 2004), director al Centrului de Cercetare Modernitate şi Postmodernitate în Literatura Română a Secolului XX ș.a. Este doctor în filologie al Universităţii din Cluj-Napoca, din 1996, cu teza <span class="CharOverride-3">Faţa şi reversul textului</span> <span class="CharOverride-3">(I. L. Caragiale şi Mateiu I. Caragiale)</span>. Debutează în revista „Flacăra”, în 1983, cu versuri. Mai colaborează la „Tribuna”, „Steaua”, „Familia”, „Ateneu”, „Astra”, „Amfiteatru”, „Convorbiri literare”, „Euphorion”, „Dacia literară”, „Luceafărul” ș.a. Debutul editorial îl reprezintă volumul de versuri <span class="CharOverride-3">Carte de vise</span> (1994; Premiul Asociaţiei Scriitorilor din Târgu Mureş). A îngrijit, de obicei în colaborare, numeroase volume colective, dedicate fie unor autori (Ion Mureșan, Virgil Nemoianu, Al. Cistelecan, Ștefan Aug. Doinaș), fie unor domenii de cercetare, precum <span class="CharOverride-3">Comunicare, context, interdisciplinaritate</span> (I–II, 2010–2012) ș.a. A fost distins cu Premiul Uniunii Scriitorilor, Filiala Târgu Mureş (1996, 1998, 2000, 2002, 2004, 2006, 2009, 2011) și cu Premiul „Vasile Conta” al Academiei Române (2011).</p>
			<p class="Heuristica-BASE">În prima lui carte de poezie, <span class="CharOverride-3">Carte de vise</span>, <span class="CharOverride-2">B.</span> este un meditativ melancolic, pendulând între preţiozitatea livrescă a reveriei şi ceremonia tandră a notaţiei introspective, între dicţiunea elegantă a poemelor miniaturale și compoziţia contrapunctică, atent ritmată, a poemelor ample. Peste decenii, în 2011, <span class="CharOverride-3">Geometriile umbrei</span> îl readuce pe autor în dispoziție lirică. În critică debutează cu o culegere de cronici literare, <span class="CharOverride-3">Metamorfozele textului</span> (1996). Prospecţiuni şi, cum spune subtitlul cărţii, „orientări în literatura română de azi”, comentariile sunt grupate în funcție de genurile abordate. Următoarea carte, <span class="CharOverride-3">Faţa şi reversul textului (I.L. Caragiale şi Mateiu I. Caragiale)</span> (1998), e un studiu comparativ pe o temă controversată în critica românească: raportul dintre operele lui I.L. Caragiale şi Mateiu I. Caragiale. Investigaţia vizează teme și motive (masca, oglinda, carnavalul, femeia demonică ș.a.) în proiecţii specifice individualităţii creatoare atât de marcate a celor doi scriitori. Concluzia oferă imaginea „unei medalii, în care <span class="CharOverride-3">faţa </span>(opera lui I.L. Caragiale) şi <span class="CharOverride-3">reversul</span> (creaţia lui Mateiu I. Caragiale), deşi închipuie efigii, reprezentări distincte, participă la un fond estetic, moral sau psihologic comun, împărtăşindu-se în aceeaşi «esenţă spirituală»”. Cu <span class="CharOverride-3">Timp şi temporalitate în opera lui Eminescu</span> (2000), <span class="CharOverride-2">B.</span> intenționează să aproximeze „modul în care se configurează sentimentul timpului în opera eminesciană” şi „felul în care poetul îşi asumă propria condiţie aşezată sub semnul emblematic al temporalităţii”. În continuare <span class="CharOverride-2">B.</span> va publica numeroase culegeri de cronici și eseuri acoperind harnic întreaga literatură română, dar fundamental el rămâne un critic de factură didactică, a cărui ingeniozitate se epuizează în operațiuni descriptive și care de regulă colportează blajin locuri comune.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Carte de vise</span>, Târgu Mureş, 1994; <span class="CharOverride-3">Metamorfozele textului (Orientări în literatura română de azi)</span>, Târgu Mureş, 1996; <span class="CharOverride-3">Dimensiuni critice</span>, Târgu Mureş, 1998; <span class="CharOverride-3">Faţa şi reversul textului (I.L. Caragiale şi Mateiu I. Caragiale), </span>Târgu Mureş, 1998; <span class="CharOverride-3">Timp şi temporalitate în opera lui Eminescu</span>, Târgu Mureş, [2000]; <span class="CharOverride-3">Ana Blandiana</span>, Braşov, 2000; <span class="CharOverride-3">Scriitori români contemporani</span>, Târgu Mureş, 2002; <span class="CharOverride-3">Poezia clasică şi romantică de la Dosoftei la Octavian Goga</span>, Braşov, 2002; <span class="CharOverride-3">Simbolism, modernism, tradiţionalism, avangardă</span>, Braşov, 2002; <span class="CharOverride-3">Istoria didactică a poeziei românești</span>, Brașov, 2005; <span class="CharOverride-3">Poezia neomodernistă</span>, Brașov, 2005; <span class="CharOverride-3">Vârstele criticii</span>, Pitești, 2005; <span class="CharOverride-3">Poeți români postmoderni</span>, Târgu Mureș, 2006; <span class="CharOverride-3">Teme și variațiuni</span>, București, 2008; <span class="CharOverride-3">Aproximații</span>, București, 2010; <span class="CharOverride-3">Critici români contemporani</span>, Târgu Mureș, 2011; <span class="CharOverride-3">De la modernism și postmodernism</span>, Târgu Mureș, 2011; <span class="CharOverride-3">Geometriile umbrei</span>, Cluj-Napoca, 2011.</p>
			<p class="Heuristica___m_RPR"><span class="CharOverride-2">Repere bibliografice:</span> Al. Cistelecan, <span class="CharOverride-3">Iulian Boldea, </span>ECH, 1994, 1–3; Ion Pop, <span class="CharOverride-3">Exerciţii de lectură</span>, VTRA, 1997, 8; Nicolae Oprea, <span class="CharOverride-3">„Firea morală” a criticului</span>, VTRA, 1997, 8; Victor Sterom, <span class="CharOverride-3">Retorica pietrelor</span>, CRC, 1999, 9; Adrian Tudurachi, <span class="CharOverride-3">Nefericirile comparatismului</span>, ST, 1999, 8–9; Nicoleta Sălcudeanu, <span class="CharOverride-3">Etică şi echitate critică</span>, VTRA, 2001, 2–3; Petraş, <span class="CharOverride-3">Panorama</span>, <span class="CharOverride-3">131–132</span>; Bogdan Creţu, <span class="CharOverride-3">În absenţa Istoriei...</span>, CL, 2004, 2;Gheorghe Grigurcu, <span class="CharOverride-3">O voce imperturbabilă</span>, RL, 2009, 41; Cistelecan, <span class="CharOverride-3">Diacritice</span>, I, <span class="CharOverride-3">230–238</span>. &#9;<span class="Semnatura">C.H.</span></p>
			<p class="Heuristica-PRIMUL"><span class="titlu-12">BOLDUMA, Ion</span> (6.VI.1933, Colicăuţi–Hotin – 19.IV.1993, Chişinău), poet. Este fiul Alexandrinei (n. Dragalin) şi al lui Gheorghe Bolduma, ţărani. A studiat, fără să o fi absolvit, la Facultatea de Filologie a Universităţii de Stat din Chişinău. A fost redactor la ziarul „Moldova socialistă” şi funcţionar la Uniunea Scriitorilor din RSS Moldovenească.</p>
			<p class="Heuristica-BASE"><span class="CharOverride-2">B. </span>a debutat în presă în 1956, la revista „Nistru”, iar editorial în 1961 cu placheta <span class="CharOverride-3">Patima izvorului</span>, care cuprinde <span class="CharOverride-3">in nuce </span>datele evoluţiei<span class="CharOverride-2"> </span>lui. Lirica, îndatorată modelelor folclorice, cultivă simbolistica rurală într-un metaforism original. Balada şi pastelul, specii predilecte, sunt dominate de puseuri nostalgice elegiace („Anii mei de-acasă –/ Apă preacurată,/ Nu vi-i dor de satul/ Strâns lângă izvor?), doar satul, „leagăn şi vatră”, fiind locul unde îşi află „temeiul şi rostul” (Adrian Dinu Rachieru). Plasticitatea şi insolitul imaginilor, uneori inspirate („săraci ca două ierne şi plânşi ca două ape” – <span class="CharOverride-3">Mama</span>), alteori sunt rodul unei căutări excesive şi nesupravegheate, cum o demonstrează unele poezii din volumele <span class="CharOverride-3">Cântarea fiinţării mele</span> (1968), <span class="CharOverride-3">Trestienii</span> (1975), <span class="CharOverride-3">Amurguri verzi</span> (1978). Nu o dată versul stă în vecinătatea reportajului conjunctural şi propagandistic, ca în <span class="CharOverride-3">Toboşarii </span>(1974), <span class="CharOverride-3">De vorbă cu inima</span> (1987). Câteva traduceri, realizate singur sau în colaborare, cum ar fi <span class="CharOverride-3">Teatrul antic. Comedii </span>(1990), se adaugă la bibliografia lui <span class="CharOverride-2">B.</span></p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Patima izvorului</span>,<span class="CharOverride-3"> </span>Chişinău, 1961; <span class="CharOverride-3">Versuri</span>,<span class="CharOverride-3"> </span>Chişinău, 1965; <span class="CharOverride-3">Cântarea fiinţării mele</span>, Chişinău, 1968; <span class="CharOverride-3">Zbor de toamnă</span>, Chişinău, 1968; <span class="CharOverride-3">De ziua satului</span>, Chişinău, 1971; <span class="CharOverride-3">Versuri</span>, Chişinău, 1972; <span class="CharOverride-3">Toboşarii</span>, Chişinău, 1974; <span class="CharOverride-3">Trestienii</span>, Chişinău, 1975; <span class="CharOverride-3">Casa părintească</span>,<span class="CharOverride-3"> </span>Chişinău, 1977; <span class="CharOverride-3">Amurguri verzi, </span>Chişinău, 1978; <span class="CharOverride-3">Pădureanca, </span>Chişinău, 1980; <span class="CharOverride-3">Drum de ţară</span>, Chişinău, 1983; <span class="CharOverride-3">Izvorul, </span>Chişinău, 1984; <span class="CharOverride-3">De vorbă cu inima</span>,<span class="CharOverride-3"> </span>Chişinău, 1987; <span class="CharOverride-3">Scrieri alese</span>,<span class="CharOverride-3"> </span>pref. Vasile Nastasiu,<span class="CharOverride-3"> </span>Chişinău, 1991; <span class="CharOverride-3">Să nu uitaţi de mine</span>, pref. Vasile Nastasiu, Chişinău, 2005. </p>
			<p class="Heuristica___m_RPR"><span class="CharOverride-2">Repere bibliografice:</span> Vasile Coroban, <span class="CharOverride-3">Ion Bolduma</span>, în <span class="CharOverride-3">Profiluri</span>, <span class="CharOverride-3">45–49</span>; Ion Ciocanu, <span class="CharOverride-3">Cu faţa spre carte</span>, Chişinău, 1989, <span class="CharOverride-3">263–269</span>;<span class="CharOverride-3"> </span>Cimpoi,<span class="CharOverride-3"> Ist. lit. Basarabia</span>,<span class="CharOverride-3"> 217–218</span>; <span class="CharOverride-3">Dicţ. Chişinău</span>, <span class="CharOverride-3">62–63</span>; Rachieru, <span class="CharOverride-3">Poeţi Basarabia</span>, <span class="CharOverride-3">212–214</span>; Ion Ciocanu, <span class="CharOverride-3">Cărţile din noi</span>,<span class="CharOverride-3"> </span>Chişinău, 2011, <span class="CharOverride-3">154–156</span>.<span class="CharOverride-3"> &#9;</span><span class="Semnatura">I.C.</span></p>
		</div>
		<div id="_idContainer023" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Blecher</span></p>
		</div>
		<div class="_idGenObjectLayout-1">
			<div id="_idContainer024" class="_idGenObjectStyleOverride-1">
				<img class="_idGenObjectAttribute-1" src="08B_898-950_Blecher-Bolduma-web-resources/image/02_BlecheruM.png" alt="" />
			</div>
		</div>
		<div id="_idContainer025" class="Basic-Text-Frame">
			<p class="Legenda_BUN"><span class="CharOverride-3">Desen de Perahim</span></p>
		</div>
		<div id="_idContainer026" class="Basic-Text-Frame">
			<p class="Basic-Paragraph"><span class="CharOverride-1">Blecher</span></p>
		</div>
		<div id="_idContainer027" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Bleoca</span></p>
		</div>
		<div id="_idContainer028" class="Basic-Text-Frame">
			<p class="Basic-Paragraph"><span class="CharOverride-1">Bleoca</span></p>
		</div>
		<div id="_idContainer029" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Block</span></p>
		</div>
		<div id="_idContainer030" class="Basic-Text-Frame">
			<p class="Basic-Paragraph"><span class="CharOverride-1">Bluze</span></p>
		</div>
		<div class="_idGenObjectLayout-1">
			<div id="_idContainer031" class="_idGenObjectStyleOverride-1">
				<img class="_idGenObjectAttribute-1" src="08B_898-950_Blecher-Bolduma-web-resources/image/boabe_de_grau,s72.jpg" alt="" />
			</div>
		</div>
		<div id="_idContainer032" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Bobârnacul</span></p>
		</div>
		<div id="_idContainer033" class="Basic-Text-Frame">
			<p class="Basic-Paragraph"><span class="CharOverride-1">Bobe</span></p>
		</div>
		<div id="_idContainer034" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Bobeş</span></p>
		</div>
		<div id="_idContainer035" class="Basic-Text-Frame">
			<p class="Basic-Paragraph"><span class="CharOverride-1">Bobi</span></p>
		</div>
		<div id="_idContainer036" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Bociort</span></p>
		</div>
		<div id="_idContainer037" class="Basic-Text-Frame">
			<p class="Basic-Paragraph"><span class="CharOverride-1">Bocșa</span></p>
		</div>
		<div id="_idContainer038" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Bodisco</span></p>
		</div>
		<div id="_idContainer039" class="Basic-Text-Frame">
			<p class="Basic-Paragraph"><span class="CharOverride-1">Bodiu</span></p>
		</div>
		<div id="_idContainer040" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Bodiu</span></p>
		</div>
		<div id="_idContainer041" class="Basic-Text-Frame">
			<p class="Basic-Paragraph"><span class="CharOverride-1">Bodnaru</span></p>
		</div>
		<div id="_idContainer042" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Bodnărescu</span></p>
		</div>
		<div id="_idContainer043" class="Basic-Text-Frame">
			<p class="Basic-Paragraph"><span class="CharOverride-1">Bodnărescu</span></p>
		</div>
		<div class="_idGenObjectLayout-1">
			<div id="_idContainer044" class="_idGenObjectStyleOverride-1">
				<img class="_idGenObjectAttribute-1" src="08B_898-950_Blecher-Bolduma-web-resources/image/bods2.jpg" alt="" />
			</div>
		</div>
		<div id="_idContainer045" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Boerescu</span></p>
		</div>
		<div id="_idContainer046" class="Basic-Text-Frame">
			<p class="Basic-Paragraph"><span class="CharOverride-1">Boerescu</span></p>
		</div>
		<div id="_idContainer047" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Boeriu</span></p>
		</div>
		<div id="_idContainer048" class="Basic-Text-Frame">
			<p class="Basic-Paragraph"><span class="CharOverride-1">Boga</span></p>
		</div>
		<div id="_idContainer049" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Bogaci</span></p>
		</div>
		<div id="_idContainer050" class="Basic-Text-Frame">
			<p class="Basic-Paragraph"><span class="CharOverride-1">Bogdan</span></p>
		</div>
		<div id="_idContainer051" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Bogdan</span></p>
		</div>
		<div id="_idContainer052" class="Basic-Text-Frame">
			<p class="Basic-Paragraph"><span class="CharOverride-1">Bogdan</span></p>
		</div>
		<div id="_idContainer053" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Bogdan</span></p>
		</div>
		<div id="_idContainer054" class="Basic-Text-Frame">
			<p class="Basic-Paragraph"><span class="CharOverride-1">Bogdan-Dascălu</span></p>
		</div>
		<div id="_idContainer055" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Bogdan-Duică</span></p>
		</div>
		<div id="_idContainer056" class="Basic-Text-Frame">
			<p class="Basic-Paragraph"><span class="CharOverride-1">Bogdan-Duică</span></p>
		</div>
		<div id="_idContainer057" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Bogdan-Duică</span></p>
		</div>
		<div id="_idContainer058" class="Basic-Text-Frame">
			<p class="Basic-Paragraph"><span class="CharOverride-1">Bogdan-Pitești</span></p>
		</div>
		<div id="_idContainer059" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Bogrea</span></p>
		</div>
		<div id="_idContainer060" class="Basic-Text-Frame">
			<p class="Basic-Paragraph"><span class="CharOverride-1">Bogrea</span></p>
		</div>
		<div id="_idContainer061" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Bogza</span></p>
		</div>
		<div id="_idContainer062" class="Basic-Text-Frame">
			<p class="Basic-Paragraph"><span class="CharOverride-1">Bogza</span></p>
		</div>
		<div id="_idContainer063" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Bogza</span></p>
		</div>
		<div class="_idGenObjectLayout-1">
			<div id="_idContainer064" class="_idGenObjectStyleOverride-1">
				<img class="_idGenObjectAttribute-1" src="08B_898-950_Blecher-Bolduma-web-resources/image/bogzag_03.png" alt="" />
			</div>
		</div>
		<div id="_idContainer065" class="Basic-Text-Frame">
			<p class="Basic-Paragraph"><span class="CharOverride-1">Bogza</span></p>
		</div>
		<div id="_idContainer066" class="Basic-Text-Frame">
			<p class="Legenda_BUN"><span class="CharOverride-3">Geo Șerban, Geo Bogza și Ștefan Aug. Doinaș</span></p>
		</div>
		<div class="_idGenObjectLayout-1">
			<div id="_idContainer067" class="_idGenObjectStyleOverride-1">
				<img class="_idGenObjectAttribute-1" src="08B_898-950_Blecher-Bolduma-web-resources/image/02_serban_bosgza_doinas.jpg" alt="" />
			</div>
		</div>
		<div id="_idContainer068" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Bogza</span></p>
		</div>
		<div id="_idContainer069" class="Basic-Text-Frame">
			<p class="Basic-Paragraph"><span class="CharOverride-1">Bogza</span></p>
		</div>
		<div id="_idContainer070" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Bogza</span></p>
		</div>
		<div id="_idContainer071" class="Basic-Text-Frame">
			<p class="Basic-Paragraph"><span class="CharOverride-1">Boiagi</span></p>
		</div>
		<div id="_idContainer072" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Boiculesi</span></p>
		</div>
		<div id="_idContainer073" class="Basic-Text-Frame">
			<p class="Basic-Paragraph"><span class="CharOverride-1">Boitor</span></p>
		</div>
		<div id="_idContainer074" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Boitoş</span></p>
		</div>
		<div id="_idContainer075" class="Basic-Text-Frame">
			<p class="Basic-Paragraph"><span class="CharOverride-1">Boiu</span></p>
		</div>
		<div id="_idContainer076" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Bojan</span></p>
		</div>
		<div id="_idContainer077" class="Basic-Text-Frame">
			<p class="Basic-Paragraph"><span class="CharOverride-1">Bojincă</span></p>
		</div>
		<div id="_idContainer078" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Bokor</span></p>
		</div>
		<div id="_idContainer079" class="Basic-Text-Frame">
			<p class="Basic-Paragraph"><span class="CharOverride-1">Boldan</span></p>
		</div>
		<div id="_idContainer080" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Boldea</span></p>
		</div>
		<div id="_idContainer081" class="Basic-Text-Frame">
			<p class="Basic-Paragraph"><span class="CharOverride-1">Bolduma</span></p>
		</div>
	</body>
</html>

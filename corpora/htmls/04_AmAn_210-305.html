<!DOCTYPE html>
<html>
	<head>
		<meta charset="utf-8" />
		<title>04_AmAn_210-305</title>
		<link href="04_AmAn_210-305-web-resources/css/idGeneratedStyles.css" rel="stylesheet" type="text/css" />
	</head>
	<body id="x04_AmAn_210-305" lang="ro-RO">
		<div id="_idContainer000" class="Basic-Text-Frame">
			<p class="Basic-Paragraph"><span class="CharOverride-1">Amaru</span></p>
		</div>
		<div id="_idContainer047" class="_idGenObjectStyleOverride-1">
			<div class="_idGenObjectLayout-1">
				<div id="_idContainer003">
					<div id="_idContainer001" class="_idGenObjectStyleOverride-1">
						<p class="Titlu-Nume-H">AMARU, Bogdan </p>
						<p class="Titlu-mic-DATE">(pseudonim al lui Alexandru Pârâianu; 6.IV.1907, Budele-Nenciuleşti, j. Vâlcea – 27.X.1936, Bucureşti), prozator, autor <br />dramatic, publicist.</p>
					</div>
					<div id="_idContainer002" class="_idGenObjectStyleOverride-1">
						<img class="_idGenObjectAttribute-1" src="04_AmAn_210-305-web-resources/image/Amaru_Bogdan.png" alt="" />
					</div>
				</div>
			</div>
			<p class="Heuristica-PRIMUL">Este unul dintre cei patru copii ai Anei şi ai lui Nicolae Pârâianu; tatăl, descendent al unor boieri locali, a fost primar al comunei vâlcene Nenciuleşti. Urmează şcoala primară în satul natal, apoi Liceul „Al. Lahovary” din Râmnicu Vâlcea, perioadă în care lucrează ca funcţionar la Episcopia Râmnicului. Îşi ia bacalaureatul la Craiova, apoi frecventează cursurile Facultăţii de Litere şi Filosofie din Bucureşti, începută în 1928 şi întreruptă în 1930, când, la recomandarea lui G.M. Zamfirescu, se înscrie la cursurile Conservatorului de Artă Dramatică, pe care îl absolvă în 1933. Activează o vreme ca impiegat la Ministerul Cultelor, colaborează cu trupa de teatru Masca a lui G.M. Zamfirescu, e figurant la Teatrul „Maria Ventura” şi participă la şedinţele cenaclului Sburătorul, condus de E. Lovinescu, de care-l va lega o statornică afecţiune. Debutează în ianuarie 1931, sub numele real, la revista „Cuvântul nostru” a cercului școlar vâlcean, unde publică versuri protestatare influenţate de Serghei Esenin. Pseudonimul Amaru e ales de G.M. Zamfirescu ca echivalent românesc al lui Gorki, și acesta un pseudonim. Primul articol semnat astfel este <span class="CharOverride-1">Manechine pe stradă şi în vitrine</span>, apărut în „Calendarul” din februarie 1932. În anii următori tânărul „proletar intelectual” cu existenţă vaga&#173;bondă colaborează la publicaţii de stânga: „Cu&#173;vântul liber”, „Reporter”, „Societatea de mâine”, „Facla”, „Adevărul”, „Dimineaţa”, precum şi la „Vremea”, „Adevărul literar şi artistic”, „Viaţa literară”, „Calen&#173;darul”. La „Adevărul” semnează recenzii despre cărţi de H.-Y. Stahl, F. Aderca, I. Peltz, Virgiliu Monda, E. Lovinescu, Mihail Sorbul, Anişoara Odeanu, Dan Petraşincu. În 1933 şi 1934 va fi angajat la Iaşi, cu sprijinul lui Mihail Sadoveanu, la revista „Cadran”. Aici publică articole despre Tudor Arghezi, Tristan Tzara ş.a., numeroase recenzii la cărţi nou apărute, reportaje sociale, o nuvelă naturalistă (<span class="CharOverride-1">Fapt divers</span>) ş.a. Tot la Iaşi, unde se face remarcat, printre alţii, de G. Ibrăileanu, G. Topîrceanu sau de Mihail Sevastos, colaborează cu articole, poeme sau schiţe de moravuri la revista „Tot”. A semnat și Elias Schwartzman. Bolnav de plămâni, afectat de mizerie şi sărăcie, <span class="CharOverride-2">A.</span> are o tentativă de suicid şi, în ciuda susţinerii materiale din partea unor protectori (E. Lovinescu, Elena Farago, I. Valerian), suferinţa pulmonară i se agravează şi moare în spitalul bucureştean Filaret. Prin emoţia colectivă pe care a generat-o, dispariţia sa prematură, neîmplinirea îl transformă în victimă exponenţială a generaţiei tinere de scriitori. </p>
			<p class="Heuristica-BASE">Admirator al criticii lui C. Dobrogeanu-Gherea, prieten cu Al. Sahia şi cu Eugen Jebeleanu, <span class="CharOverride-2">A.</span> se pronunţă în favoarea „poeziei proletare”, a „artei sociale” şi a creaţiei populare rurale. Scrise de pe poziţiile umanitariste ale stângii militante, străbătute de simpatie pentru mediile defavorizate, schiţele sale împrumută ceva din verva caricatural-satirică a tabletelor argheziene, iar cele mai reuşite reportaje – <span class="CharOverride-1">Mizeria satelor provinciale</span>, <span class="CharOverride-1">Atmosfera din cantinele pentru săraci</span>, <span class="CharOverride-1">Moş Crăciun pe uliţele satului</span>,<span class="CharOverride-1"> Viaţa romanţată a Iaşilor</span>, <span class="CharOverride-1">Bal şi amor la mahala</span>, <span class="CharOverride-1">Capitala, la periferie</span>. <span class="CharOverride-1">Câteva aspecte triste în pragul iernii</span> – amintesc „fişele de periferie” ale lui Geo Bogza. Două romane autobiografice ale lui <span class="CharOverride-2">A.</span>,<span class="CharOverride-2"> </span><span class="CharOverride-1">Viaţă de student </span>şi <span class="CharOverride-1">Actorii ambulanţi,</span> au rămas în stadiul de proiect, iar altul, <span class="CharOverride-1">Amor vagabond</span>, înmânat lui Mircea Eliade în vederea publicării, va fi fost pierdut; fragmente au apărut în revista ieşeană „Cadran” (1934). Potrivit lui Eliade, „Nu era, în carnetul acesta cu cartoane negre, un nou Hamsun sau un nou Panait Istrati. […] Romanul pe care mi-l adusese era plin de umor, plin de vervă, plin de fantastic. Invenţie verbală, comparaţii, lirică, paradox, metafizică…”. Elaborată în 1933, farsa tragică din <span class="CharOverride-1">Goana după fluturi</span> e, în punctul de plecare, o comedie de situaţie în linia dramaturgiei lui G. M. Zamfirescu şi Victor Ion Popa, axată pe conflictul între un „ideal” erotic inaccesibil şi realitatea decepţionantă: un tânăr doctorand îndrăgostit de o modistă dintr-o mahala bucureşteană, dar aspirând zadarnic la mâna fetei unui bogătaş cupid. <span class="CharOverride-1">Goana după fluturi</span> este publicată postum de Mircea Handoca în revista „Teatrul”, din iulie 1967. Sub acelaşi titlu, se va reedita în 1973 un prim volum de teatru, schiţe, nuvele şi reportaje, ulterior fiind recuperate în câteva cărţi cronici, alte secvenţe publicistice etc. </p>
			<p class="Heuristica___mici"><span class="CharOverride-2">SCRIERI</span>: <span class="CharOverride-1">Goana după fluturi</span>, îngr. Mircea Handoca, pref. George Gibescu, Bucureşti, 1973; <span class="CharOverride-1">Cei doi rivali</span>, îngr. Dumitru Mitrana, Craiova, 2002; <span class="CharOverride-1">Colivia cu „sburători”</span>, îngr. Dumitru Mitrana şi Nicolae Petre, Craiova, 2005; <span class="CharOverride-1">Cronici şi alte scrieri</span>, îngr. Dumitru Mitrana şi Nicolae Petre, Craiova, 2007.</p>
			<p class="Heuristica___m_RPR"><span class="CharOverride-2">Repere bibliografice</span>: Mircea Eliade, <span class="CharOverride-1">Soarta scriitorului tânăr</span>, VRA, 1936, 459; Eugen Jebeleanu, <span class="CharOverride-1">Moartea lui Bogdan Amaru</span>, DMN, 1936, 16192; Dr. Ygrec, <span class="CharOverride-1">Bogdan Amaru</span>, ALA, 1936, 10; Lovinescu, <span class="CharOverride-1">Memorii</span>, III, <span class="CharOverride-1">108–118</span>; G. M. Zamfirescu, <span class="CharOverride-1">Mărturii în contemporaneitate</span>, Bucu&#173;reşti, 1938, <span class="CharOverride-1">206–216</span>; Mircea Handoca, <span class="CharOverride-1">Un dramaturg necunoscut</span>, TTR, 1967, 7;<span class="CharOverride-1"> </span>Ilea, <span class="CharOverride-1">Mărturisirile</span>, <span class="CharOverride-1">42–46</span>; Brădăţeanu, <span class="CharOverride-1">Istoria</span>, II, <span class="CharOverride-1">364–365</span>; Mihai Şerban, <span class="CharOverride-1">Amintiri</span>, Bucureşti, 1969, <span class="CharOverride-1">94–96</span>, <span class="CharOverride-1">210–211</span>;<span class="CharOverride-1"> </span>Mircea Curticeanu, Dumitru Mitrana, <span class="CharOverride-1">Corespondenţa Bogdan Amaru</span>, ECH, 1970, 4; I. Valerian, <span class="CharOverride-1">Chipuri din viaţa literară</span>, Bucureşti, 1970, <span class="CharOverride-1">124–126</span>; Geo Şerban, <span class="CharOverride-1">Bogdan Amaru</span>, LCF, 1971, 21; George Gibescu, <span class="CharOverride-1">Bogdan Amaru</span>, R, 1973, <span class="CharOverride-1">6</span>; Firan, <span class="CharOverride-1">Profiluri</span>, I, <span class="CharOverride-1">14–18</span>; Dumitru Mitrana, <span class="CharOverride-1">Bogdan Amaru: documentar bio-bibliografic</span>, Râmnicu Vâlcea, 1982; Dumitru Mitrana, <span class="CharOverride-1">Bogdan Amaru sau Evidenţa talentului</span>, Râmnicu Vâlcea, 1995;<span class="CharOverride-1"> Dicţ. scriit. rom.</span>, I, <span class="CharOverride-1">62–63</span>; Lovinescu, <span class="CharOverride-1">Sburătorul</span>, III, <span class="CharOverride-1">190</span>, <span class="CharOverride-1">217</span>, <span class="CharOverride-1">passim</span>, V, <span class="CharOverride-1">9</span>, <span class="CharOverride-1">12</span>, <span class="CharOverride-1">16</span>, VI, <span class="CharOverride-1">129</span>, <span class="CharOverride-1">305</span>,<span class="CharOverride-1"> 573–575</span>; Dumitru Mitrana, <span class="CharOverride-1">„Cazul” Bogdan Amaru: evocări confraterne</span>, Râmnicu Vâlcea, 2000;<span class="CharOverride-1"> </span>Stelian Cincă,<span class="CharOverride-1"> Bogdan Amaru. Povestea tristă a unei vieţi amare</span>, Craiova, 2007.&#9;<span class="CharOverride-3">P.C. </span></p>
			<p class="Heuristica-PRIMUL ParaOverride-1"><span class="titlu-12">AMĂRIUŢEI, Constantin</span> (20.X.1912, Focşani – 6.VI.2007, Paris), eseist, poet, prozator. Este fiul Elenei şi al lui Vasile Amăriuţei. Absolvent al Liceului Militar din Târgu Mureș, după ce şi-a luat licenţa la Facultatea de Litere şi Filosofie a Universităţii din Bucureşti (1945),<span class="CharOverride-2"> A.</span> a fost, pentru scurt timp, asistent al profesorului Mircea Florian la Catedra de istoria filosofiei moderne. În 1946, ca membru al Partidului Social Democrat, devine şef de cabinet al lui Lothar Rădăceanu în Ministerul Muncii şi Prevederilor Sociale. Obţinând o bursă de studii a statului francez, se stabileşte în toamna anului 1947 la Paris, cu intenţia de a pregăti un doctorat în filosofie, susţinut la Sorbona abia în anii ’80, cu o teză în metafizică. Cunoaşte pe Albert Camus, care îi va gira intelectual primul roman, scris în limba franceză, <span class="CharOverride-1">Le Paresseux</span> (1955; Prix Rivarol), apărut sub pseudonimul Constantin Amariu, folosit de autor pentru majoritatea textelor în franceză. Ulterior va mai semna Tudor Anca, D. Pora, I. Vrana, Louis Schlesser.</p>
			<p class="Heuristica-BASE">Concomitent cu prezenţa literară şi publicistică în spaţiul cultural din Franţa – unde mai tipăreşte romanele <span class="CharOverride-1">La Fiancée du silence</span> (1956; Prix de la Fondation del Duca) şi <span class="CharOverride-1">Le Pauvre d’esprit</span> (1958), precum şi o serie de demersuri eseistice, dintre care sunt de amintit <span class="CharOverride-1">L’Église au service de la liberté</span> (1960), <span class="CharOverride-1">Vérité chrétienne et erreur spirituelle</span> (1961), <span class="CharOverride-1">Les Sept péchés capitaux</span> (1964), <span class="CharOverride-1">L’Œuf </span>(1970) şi, nu în ultimul rând, un studiu monografic consacrat lui Nostradamus (1985) –, <span class="CharOverride-2">A.</span> a desfăşurat o intensă activitate jurnalistică şi literară în presa politică şi culturală românească din exil, colaborând cu consecvenţă la publicaţii ca „Anotimpuri”, „Înşir’te mărgărite”, „Fiinţa românească”, „România” şi, îndeosebi, la „Revista scriitorilor români”. În 1951 iniţiază, împreună cu Virgil Ierunca, periodicul de „metafizică şi poezie” „Caete de dor”, iar din 1959 susţine cronica literară în „La Nation roumaine”, preluând mai apoi conducerea efectivă a gazetei până în 1973, când aceasta îşi încetează apariţia. Tot în 1951 îl vizitează la Freiburg pe Martin Heidegger, căruia îi traduce în limba română o plachetă, sub titlul <span class="CharOverride-1">Drumul de ţară</span>. Alături de Nicoară Neculce, Mihai Cismărescu, Mihai Korne, Grigore Filiti, D. Damian şi D.C. Amzăr, participă cu un studiu substanţial, <span class="CharOverride-1">Starea d-întâi</span> (introducere la o schiţă de tipologie metafizică a poporului român), la realizarea volumului colectiv <span class="CharOverride-1">Rânduiala. Perspective româneşti</span>, publicat de Editura Ioan Cuşa la Paris, în 1973. Studiul deschide probabil cea mai importantă contribuţie eseistică românească a lui <span class="CharOverride-2">A.</span>, căci acestor „prolegomene” le-au urmat în timp <span class="CharOverride-1">Metafizica creaţiei lumii, Metafizica „stării pe loc”, </span><span class="CharOverride-1">Lucian Blaga metafizician al sacrului românesc, Starea de urât </span>etc., toate publicate în „Revista scriitorilor români” şi reprezentând capitole ale unui posibil <span class="CharOverride-1">Letopiseţ metafizic al Ţării Româneşti</span>. „Prolegomenele” sunt concepute ca un „discurs filosofic” adresat naţiunii la redobândirea conştiinţei de sine. Procesul fenomenologic este urmărit şi descifrat pe un parcurs spiritual ce evoluează „de la etnic la cultural”, iar mai apoi „de la cultural la ethos”, descriind tipurile de conştiinţă naţională – istorică, organică, socială, spirituală (axiologică) şi ontologică – în raport cu motivul originii, al statului şi al destinului românesc. Comentariile reunite în volumul <span class="CharOverride-1">Eminescu sau Lumea ca substanță poetică </span>(2000) merg în același sens. Interpretul amendează câteva opinii anterioare, reducționiste, și se oprește la definirea lui Eminescu drept „creator metafizic”, cu o metafizică de substanță, intrinsecă experienței poetice. Și ca romancier <span class="CharOverride-2">A. </span>s-a impus atenţiei comentatorilor şi recenzenţilor din presa franceză tocmai prin interpretarea originală a unor motive şi teme ce valorificau fondul ideatic al folclorului românesc. <span class="CharOverride-1">La Fiancée du silence </span>reia mitul mioritic, păstrând tonalităţile simbolic-poematice iniţiale. <span class="CharOverride-1">Le Pauvre d’esprit </span>exploatează, într-o viziune alegorică modernă, parabola lui Păcală, punând accentul pe resursele creatoare ale naivităţii de obârşie ancestrală, într-o lume impură şi pervertită de demonizarea perisabilului. <span class="CharOverride-1">Le Paresseux... </span>reactualizează în schimb meditaţia existenţială în jurul unei atitudini de „sabotare a istoriei” în perioada colectivizării, reflectată epic cam în acelaşi mod în care a evidenţiat-o narativ şi Blaga în <span class="CharOverride-1">Luntrea lui Caron</span>, dar nuanţând mai exact sugestiile şi aluziile simbolice din <span class="CharOverride-1">Povestea unui om leneş</span> de Ion Creangă. Tot un substrat parabolic şi un recurs poematic la semnificaţiile satului arhaic românesc se străvăd în „povestea cu inorog” <span class="CharOverride-1">Cercul de lumină</span>, scrisă şi publicată în limba română, ca şi în suita de poeme, tipărite la mari intervale în revistele româneşti din exil, unde discursul liric remodelează cunoscute metafore şi teme folclorice. Mai clar încă se precizează asemenea coordonate, dovedind o închegată concepţie teoretică, în comentariile şi în cronicile literare semnate în „La Nation roumaine”. Sunt de subliniat în primul rând vigoarea selecţiei critice pe care o propune <span class="CharOverride-2">A.</span> în demersul său analitic, ca şi subtilitatea şi fineţea disocierilor, susţinute de un acid şi decomplexat spirit polemic. Limpezimea criteriilor axiologice recomandă o singură scară de valori estetice, validată integral de timp. De la amintirile lui Mircea Eliade până la proza lui Vintilă Horia, de la un roman al lui Theodor Cazaban până la dramaturgia parabolică a lui Eugen Ionescu, de la <span class="CharOverride-1">Scrisoarea</span> <span class="CharOverride-1">către Constantin Noica</span>, amendând puncte de vedere discutabile în manifestările publicistice din anii ’70 ale filosofului, până la poezia lui Marin Sorescu, acreditat drept singurul poet metafizic afirmat în ultimele generaţii scriitoriceşti din țară, <span class="CharOverride-2">A.</span> se dovedeşte nu o dată preocupat de surprinderea în literatură a unei condiţii existenţiale româneşti. Multe studii, cronici, proză, portrete, corespondență, poezii (unele inedite) sunt (re)publicate în „Jurnalul literar” începând cu anii ’90, de un interes special dovedindu-se paginile din romanul inedit <span class="CharOverride-1">Preludiu la Marea sărbătoare</span>, „un vast rămuriș de înțelesuri simbolice” (Cornelia Ștefănescu), precum și fragmentele apărute aici, din 2005, sub titlul <span class="CharOverride-1">Amintiri „culturale” din exil</span>. Gânditor şi critic, eseist, romancier şi poet, <span class="CharOverride-2">A.</span> caută, cu febrilitate s-ar spune, să scoată în evidenţă modul specific de existenţă românesc, înscriindu-se pe linia teoretică trasată de la Lucian Blaga şi C. Rădulescu-Motru până la Mircea Vulcănescu şi Constantin Noica.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Le Paresseux</span>, Paris, 1955; <span class="CharOverride-1">La Fiancée du silence</span>, Paris, 1956; <span class="CharOverride-1">Le Pauvre d’esprit, </span>Paris, 1958; <span class="CharOverride-1">L’Église au service de la liberté,</span> Paris, 1960; <span class="CharOverride-1">Vérité chrétienne et erreur spirituelle,</span> Paris, 1961; <span class="CharOverride-1">Les Sept péchés capitaux,</span> Paris, 1964; <span class="CharOverride-1">L’Oeuf, </span>Paris, 1970; <span class="CharOverride-1">Rânduiala. Perspective româneşti</span> (în colaborare), Paris, 1973; <span class="CharOverride-1">Les Prophéties de l’an 2000, </span>Paris, 1983; <span class="CharOverride-1">L’Art ancien de guérir, </span>Paris, 1984; <span class="CharOverride-1">La Vie de Nostradamus, </span>Paris, 1985;<span class="CharOverride-1"> Eminescu sau Lumea ca substanţă poetică</span>, Bucureşti, 2000.</p>
			<p class="Heuristica___m_RPR"><span class="CharOverride-2">Repere bibliografice:</span> Ov. S. Crohmălniceanu, <span class="CharOverride-1">Dl. Amă&#173;</span><span class="CharOverride-1">riuţei, Kafka şi Rivarol</span>, CNT, 1955, 19; Nicu Caranica, <span class="CharOverride-1">Requiem pentru un „filosof”</span>, „Destin” (Madrid), 1971, 21–23; Cornelia Ștefănescu, <span class="CharOverride-1">Semnificația unui gest</span>, JL, 1997, 49–52; <span class="CharOverride-1">Romancierul în două ipostaze ale receptării critice franceze, </span>JL, 1997, 49–52; Florescu, <span class="CharOverride-1">Întoarcerea</span>, <span class="CharOverride-1">188–192</span>; Virgil Ierunca, <span class="CharOverride-1">Trecut-au anii…</span>, Bucureşti, 2000, <span class="CharOverride-1">passim</span>; Cornel Moraru, <span class="CharOverride-1">Dimensiunea metafizică, </span>VTRA, 2001, 358; Theodor Cazaban, <span class="CharOverride-1">Eseuri şi cronici literare</span>, Bucureşti, 2002, <span class="CharOverride-1">105–109</span>; Ileana Corbea, Nicolae Florescu, <span class="CharOverride-1">Resemnarea Cavalerilor</span>, Bucureşti, 2002, <span class="CharOverride-1">9–32</span>; Cornelia Ștefănescu, <span class="CharOverride-1">Martor al timpului său, </span>JL, 2003, 13–16; Luca Pițu, [<span class="CharOverride-1">Constantin Amăriuței</span>], VR, 2005, 12, „Acolada”, 2012, 6, 10–12; Manolescu, <span class="CharOverride-1">Enciclopedia, 39–40</span>.&#9;<span class="CharOverride-4">N.F.</span> </p>
			<p class="Heuristica_PRIMUL_Semnat"><span class="titlu-12">AMERICA, </span>publicaţie apărută la Cleveland (Ohio, SUA) între 1 septembrie 1906 și 2009 într-un ritm variabil: săptămânal, bisăptămânal, trisăptămânal, cotidian, bilunar. Purtând iniţial subtitlul „Organ al românilor din Statele Unite şi în special al bisericilor gr. orientale”, de la 10 noiembrie 1907 iese cu subtitlul „Organul tuturor Societăţilor Române din America”, de la 19 iunie 1910 cu subtitlul „Foaia Societăţilor din America”, iar de la 12 februarie 1924 subtitlul devine „Organul Societăţilor Române de Ajutor şi Cultură din America. Singurul ziar românesc semisăptămânal din Statele Unite” etc. Primul proprietar şi redactor-şef a fost preotul Moise Balea; în 1908 publicația este cumpărată de Uniunea Societății Române de Ajutor și Cultură, care fuzionează în 1928 cu Liga Societăților Române de Ajutor și Cultură din America (desprinsă în 1912 din Uniune); în 1933 este preluată Uniunea și Liga Societăților Româno–Americane; din 1953 <span class="CharOverride-2">A.</span> trece în portofoliul corporației American Romanian Publishing Company, controlată tot de Uniunea și Liga Societăților Româno–Americane. De-a lungul timpului <span class="CharOverride-2">A.</span> i-a avut redactori-editori pe Marcu Lazăr (1908–1909),  Ioan Octavian Popaiov (1909), Julius E.V. Ioanovici (1909–1910, 1917–1919), Nicolae Zamfirescu (1910–1912), C.R. Pascu (1912–1917, 1919–1921), Ioan Jivi Bănățeanul (1919–1921), Andrei Popovici (1921–1924), J.L. Barbul și George Stănculescu (1930–1945), George Donev (1945–1950), Petru (Peter) Lucaci (1950–1955, 1956–1967, 1976–1980, 1981–2009), Vasile Muși (1955–1956), Nicolae Novac (1967–1970), John Halmaghi și John Bondar (1970–1972), George Roman (1972–1974), John Bondar și John Tipa (1974), Eugene J. Popescu (1974–1975), Ilie Olteanu (1975–1976), George Alexe (1980–1981). <span class="CharOverride-2">A</span>. a susținut cauza românilor din Transilvania înainte de Primul Război Mondial, ulterior rămânând pe o platformă naționalistă, cu excepția deceniului de până în 1948 când este controlată de simpatizanți comuniști. Potrivit lui Petru Lucaci, care întocmea în 1965 un articol retrospectiv, <span class="CharOverride-2">A.</span> „a adunat și-a trimis în Țară bani pentru diferite scopuri naționale și de binefacere, cum au fost Flota Națională Română, Monumentul Ecaterina Teodoroiu, Crucea Roșie Română, Universitatea de la Vălenii de Munte, orfelinate etc.”. În perioada Războiului Rece a dus o politică marcat anticomunistă, numărând printre colaboratori foști legionari ca Aron Cotruș, Vasile Posteuca, dar și pe Mircea Eliade, Eugen Relgis, Grigore Gafencu, Virgil Ierunca, Basil Munteanu, Pamfil Șeicaru ș.a. Caracterul politic a scăzut din 1978, publicația căpătând un aspect preponderent informativ. A popularizat cu precădere scriitori români clasici, pe lângă autori din exil de toate categoriile. De-a lungul timpului a scos și suplimente literare, almanahuri, calendare.&#9;<span class="Semnatura">***</span></p>
			<p class="Heuristica-PRIMUL"><span class="titlu-12">AMFILOHIE HOTINIUL</span><span class="CharOverride-5"> </span>(c. 1730 – c. 1800, Zagavia, j. Iaşi), cărturar, traducător. Născut în nordul Bucovinei sau, poate, dincolo de Prut, <span class="CharOverride-2">A.</span> s-ar fi format în şcoala de la Putna (conform unei mai vechi păreri aparţinând lui Nicolae Iorga); învaţă mai apoi, s-a presupus, la Academia Movileană din Kiev. Surse de dată mai recentă susţin, în schimb, afinitatea sa cu centrele monastice din Neamţ: şi-ar fi luat metania la mănăstirea Secu şi s-ar fi îndreptat ulterior spre Occident , trecând în prealabil prin Polonia (e cu putinţă, de asemenea, să fi ajuns aici să studieze un răstimp). Sigur e că a petrecut o vreme în Italia (temeiul pentru care a călătorit rămâne o enigmă biografică), a străbătut Veneţia, Toscana, Roma, Statul Papal, Napoli şi Sicilia; îi sunt familiare însă şi ţinuturi din Rusia şi Ucraina (într-o epistolă ce-i aparţine reţin pasajele despre Lavra Pecerska şi arta pictorilor de icoane kieveni). În lipsa unor probe documentare certe, parcursul primelor etape din existenţa lui <span class="CharOverride-2">A.</span> apare, totuşi, doar sumar schiţat şi încă susceptibil a cunoaşte ajustări şi amendări în timp. „Recuperate” astfel (şi consemnate de Mircea Păcurariu, de curând), o seamă de indicii ignorate până nu demult vizează înrudirea cărturarului cu un Veniamin călugăr, zugrav de frescă, „frate cu episcopul” şi „fiu al protopopului Velişco de la biserica Albă din Iaşi”, detalii în măsură a tranşa sau doar a readuce în prim-plan disputele (neîncheiate, altfel) privind locul obârşiei şi ascendenţii viitorului prelat. Hirotonit episcop de Hotin (în 1767), ierarhul se confruntă dur cu sărăcia „puţinei” sale eparhii, într-o cetate „roabă”, condiţii agravate odată redeschis conflictul ruso–turc; nu peste mult oraşul e asediat de artileria rusească, iar eparhia, efemer reactivată, dispare în 1770; în fapt, <span class="CharOverride-2">A.</span> continuă să păstorească la Hotin un an sau doi. Neaşteptat, în primăvara (vara) lui 1772 mai vizita Italia o dată, prilej cu care cumpăra la Roma cărţi. Pentru deceniile care vin, se stabileşte la Zagavia (schit situat în apropiere de Hârlău); fără a renunţa la viaţa publică, ecleziastică şi culturală, se ilustrează de aici încolo mai cu seamă pe tărâmul şcolii.</p>
			<p class="Heuristica-BASE">Către sfârşitul veacului al XVIII-lea, lângă mitropolitul luminat Iacov Stamati, <span class="CharOverride-2">A.</span> e printre cei ce sprijină decis reformele menite să aşeze învăţământul – bisericesc şi laic – din Moldova pe temelii moderne. Efortul consecvent al cărturarului lasă, în plan ştiinţific şi didactic, urme de durată. Deloc străin de enciclopedism şi de vederile iluministe ce domină epoca, ierarhul pune preţ, ca pedagog, pe separarea disciplinelor, pe sistematizare şi pe logica predării. Cu darul formulărilor exacte şi cu miez, cu o manifestă disponibilitate pentru nou, „smeritul între arhierei” îşi dobândeşte merite de precursor îndeosebi prin cele trei manuale scoase de sub tipar la Iaşi, în 1795 (vehiculate larg în şcolile din ţară, au circulat, până să fie publicate, în manuscris). Întâia tălmăcire pusă de <span class="CharOverride-2">A.</span> la îndemâna clerului şi a elevilor din Academia Domnească de la Iaşi e, previzibil, catehismul sau <span class="CharOverride-1">Gramatica teologhicească</span> (1795), redând (după o versiune în latină, cum îndeobşte se consideră, ori, potrivit altei opinii, nemijlocit din rusă) <span class="CharOverride-1">Teologia </span>(<span class="CharOverride-1">Bogoslovia</span>)<span class="CharOverride-1"> </span>arhiepiscopului Platon Levşin, mitropolit al Moscovei, ilustru clasicist, o personalitate carismatică a lumii culturale ortodoxe, dar şi, nu mai puţin adevărat, critic acerb al Revoluţiei franceze, ireductibil adversar al influenţelor carteziene. Contextul pune în valoare, prin contrast, discernământul, moderaţia cu care procedează la emanciparea şcolii ierarhii moldoveni, admiratori mărturisiţi ai „adâncului Montesquieu”, mai toleranţi şi receptivi în faţa unor „bune” modele apusene. Urmează tot în 1795, nu întâmplător, în seria preconizată de <span class="CharOverride-2">A.</span>, o prelucrare după <span class="CharOverride-1">Geografia</span> lui Claude Buffier (<span class="CharOverride-1">Géographie universelle</span>), ce îi parvine printr-un intermediar italian (poate ediţia în curs de difuzare la Roma, 1775). Reordonat în parte, cu un adaos de capitole, textul aduce date inedite cu referire la Ţările Române, dar şi la Transilvania sau la Basarabia; sunt amintite, între altele, cetăţile de la hotarul „despre răsărit [...] şi Marea Neagră”, „acum” aflate sub stăpânire otomană, parte a unui teritoriu pecetluit însă odată „drept”, în hrisoavele străvechi, cu „semnul Bour”. Cuprinse în anexa redactării, extrase dintr-un mai obscur tratat, scris la 1704, de F. Schmidegg, precum şi o cronologie a domnilor Moldovei (din care se va inspira Samuil Micu în <span class="CharOverride-1">Istoria, lucrurile şi întâmplările românilor pre scurt</span>) vădesc, o dată în plus, preocuparea cărturarului pentru sporirea informaţiei, cu adecvarea, necesară, la context. Strădania de a comunica fluent, darul de a observa şi de a împărtăşi pe înţeles sunt trăsături ce definesc discursul, expresiv adeseori, al cărturarului. Îndeosebi în <span class="CharOverride-1">De obşte gheografie</span> expunerea se colorează pe alocuri afectiv, împrumutând aspectul unor note de călătorie, ca în secvenţele ce se referă la Italia, de pildă. În fine, arătând el însuşi iniţiere şi aptitudini în domeniu, şi cucerit de valoarea didactică a cărţii, <span class="CharOverride-2">A.</span> optează pentru „tâlcuirea” <span class="CharOverride-1">Aritmeticii</span> lui Alessandro Conti (din 1730), în <span class="CharOverride-1">Elementi aritmetice arătate fireşti</span> (1795), manual „trebuincios”, de aritmetică elementară, pe care, cu egală stăruinţă şi cu acribie, încearcă a-l remania şi adapta cerinţelor şcolare de la noi. Nu pregetă a se documenta din varii surse pentru a introduce noţiuni de geometrie cu caracter aplicativ, e ispitit a reflecta la „ştiinţa numerelor” şi raportează la tradiţia romană „al nostru obicei de numărare” şi unităţile autohtone de măsură. Urmând doar la puţină vreme primelor <span class="CharOverride-1">Îndreptare către aritmetică</span>,<span class="CharOverride-1"> </span>transpuse din germană, cu răspândire în Ardeal, cartea ierarhului, apreciată de elevi şi dascăli deopotrivă, avea să facă o îndelungată carieră în Moldova, unde se mai păstra în uz la câteva decenii după tipărire. Plecând de la un manuscris cu autor neprecizat (datat aprilie, 1796), pe care Ştefan Berechet îl identifica la Kiev la începutul veacului trecut, N. Iorga îi atribuia, întâiul, lui <span class="CharOverride-2">A.</span> şi o <span class="CharOverride-1">Gramatică de la învăţătura fizicii</span> („întru care să cuprinde tot ceea ce omul voieşte a şti şi învăţa în cer şi pe pământ”), grupând în câteva capitole distincte termeni şi cunoştinţe de ştiinţele naturii în sens larg: „somaloghie” (anatomie), „cozmologhie” sau „uranologhie” (astronomie, „învăţătură pentru corpurile cereşti”), „gheologhie”, „aerologhie” (meteorologie) etc. Studiul comparativ al textelor ierarhului şi argumentele de ordin filologic şi lingvistic însumate în timp vin mai în urmă să confirme intuiţia istoricului, în vreme ce a doua copie (antumă) a <span class="CharOverride-1">Gramaticii...</span>, descoperită o jumătate de secol mai târziu la Biblioteca Academiei Române, îngăduie şi o situare aproximativă a momentului traducerii (înfăptuită, s-ar părea, în preajma anului 1790). Transpus tot după un izvor italian, acest ultim compendiu, inedit (sintetic, cu sumar eclectic), reţine prin diversitate, dar şi prin maniera „nouă” de tratare a materiilor abordate: expunere concisă, privire sistematică, documentare largă, note şi comentarii motivate coerent. E, totodată, cel mai liber şi „necenzurat” text al ierarhului; îndemnul, consimţind patetic uneori, la „ispitirea adevărului”, cum şi însufleţirea pentru „lucrurile minunate” care „s-au descoperit” poartă amprenta şi deschid spre orizontul veacului Luminilor şi <span class="CharOverride-1">Enciclopediei</span>, întocmai ca şi alte „teme” consacrate, elogiind cunoaşterea, filosofia, progresul ştiinţelor, „recursul la metodă”, invenţii şi inventatori şi rezervorul nesfârşit de posibilităţi lăsat spre evoluţie umanităţii. O menţiune merită prefaţa, echilibrată, cumpănind atent aspecte privitoare la constituirea limbajului ştiinţific. Evocând personalitatea cărturarului, la două secole după înfăptuirea tălmăcirii, ediţia realizată (după manuscrisul kievean) la Chişinău, în 1990, înseamnă şi restituirea, cu folos, a unui „text deosebit de important ca document lingvistic românesc de la sfârşitul veacului al XVIII-lea” (N.A. Ursu).</p>
			<p class="Heuristica___mici"><span class="CharOverride-2">Traduceri:</span> Platon Levşin, <span class="CharOverride-1">Gramatica teologhicească</span>, Iaşi, 1795; Alessandro Conti, <span class="CharOverride-1">Elementi aritmetice arătate fireşti</span>, Iaşi, 1795; Claude Buffier, <span class="CharOverride-1">De obşte gheografie</span>, Iaşi, 1795; <span class="CharOverride-1">Gramatica de la învăţătura fizicii</span>, îngr. şi introd. A. Babii şi Şt. Lupan, Chişinău, 1990.</p>
			<p class="Heuristica___m_RPR"><span class="CharOverride-2">Repere bibliografice:</span> Alexandru Papadopol-Calimah, <span class="CharOverride-1">Amfilohie Hotiniul</span>, RIAF, III, 1885, vol. V, fasc. 2; Iorga, <span class="CharOverride-1">Ist. Bis.</span>, II, <span class="CharOverride-1">173–175</span>; Ştefan Berechet, [<span class="CharOverride-1">Amfilohie Hotiniul</span>], „Neamul românesc literar”, 1912, 41<span class="CharOverride-1">–</span>42, BOR, 1924, 12, 1925, 1, 12; P.V. Haneş, <span class="CharOverride-1">Scriitorii basarabeni</span>, Bucureşti, 1920, <span class="CharOverride-1">58–93</span>; Iustin Şt. Frăţiman, <span class="CharOverride-1">Studiu contributiv la istoricul mitropoliei Proilavia</span> (<span class="CharOverride-1">Brăila</span>), Chişinău, 1923, <span class="CharOverride-1">68–91</span>;<span class="CharOverride-1"> </span>Iorga, <span class="CharOverride-1">Ist. lit. XVIII</span>,<span class="CharOverride-1"> </span>II, <span class="CharOverride-1">157</span>, <span class="CharOverride-1">314–316</span>, <span class="CharOverride-1">401</span>; Claudio Isopescu, <span class="CharOverride-1">Il Vescovo Amfilohie Hotiniul e l’Italia</span>, Roma, 1933; Aurel Vasiliu, <span class="CharOverride-1">Românii în două „Geografii”</span>, Cernăuţi, 1943; Claudio Isopescu, <span class="CharOverride-1">Saggi romeno</span>–<span class="CharOverride-1">italo</span>–<span class="CharOverride-1">ispanici</span>, Roma, 1943, <span class="CharOverride-1">27–56</span>; Ciobanu, <span class="CharOverride-1">Ist. lit</span>. (1989),<span class="CharOverride-1"> 422–424</span>,<span class="CharOverride-1"> 449</span>; N.A. Ursu, <span class="CharOverride-1">Formarea terminologiei ştiinţifice româneşti</span>, Bucureşti, 1962, <span class="CharOverride-1">13–25</span>, <span class="CharOverride-1">30–32</span>,<span class="CharOverride-1"> 78–80</span>,<span class="CharOverride-1"> 98–99</span>,<span class="CharOverride-1"> passim</span>; George Şt. Andonie, <span class="CharOverride-1">Istoria matematicii în România</span>, I, Bucureşti, 1965, <span class="CharOverride-1">71–75</span>,<span class="CharOverride-1"> passim</span>; Duţu, <span class="CharOverride-1">Coordonate</span>,<span class="CharOverride-1"> 219–221</span>,<span class="CharOverride-1"> 248–249</span>; Rosetti–Cazacu–Onu, <span class="CharOverride-1">Ist. lb. lit</span>., <span class="CharOverride-1">426–428</span>,<span class="CharOverride-1"> 441–446</span>; <span class="CharOverride-1">Dicţ. lit. 1900</span>,<span class="CharOverride-1"> 33–34</span>; <span class="CharOverride-1">Istoria învăţământului din România</span>, coordonator Ştefan Pascu, I, Bucureşti, 1983, <span class="CharOverride-1">264–265</span>,<span class="CharOverride-1"> 330–331</span>,<span class="CharOverride-1"> 374–376</span>; A. Babii, <span class="CharOverride-1">Amfilohie Hotiniul</span>, Chişinău, 1990; Păcurariu, <span class="CharOverride-1">Ist. Bis.</span>, II, <span class="CharOverride-1">452</span>, <span class="CharOverride-1">474–478</span>,<span class="CharOverride-1"> 592</span>,<span class="CharOverride-1"> 596–600</span>, <span class="CharOverride-1">638</span>, III,<span class="CharOverride-1"> 551–552</span>; Horia Nestorescu-Bălceşti, <span class="CharOverride-1">Ordinul masonic român</span>, Bucureşti, 1993, <span class="CharOverride-1">201–204</span>, <span class="CharOverride-1">211</span>,<span class="CharOverride-1"> 601</span>;<span class="CharOverride-1"> </span>N.A. Ursu, Despina Ursu, <span class="CharOverride-1">Împrumutul lexical în procesul modernizării limbii române literare</span>, I–III, Iaşi, 2004–2011, <span class="CharOverride-1">passim</span>; Marin Z. Mocanu, <span class="CharOverride-1">Influenţa italiană asupra limbii române</span>, Piteşti, 2006, <span class="CharOverride-1">10</span>, <span class="CharOverride-1">passim</span>; Liliana Soare, [<span class="CharOverride-1">„Gramatica de la învăţătura fizicii”</span>],<span class="CharOverride-1"> </span>AUC, lingvistică, 2011, 1<span class="CharOverride-1">–</span>2, 2012, 1<span class="CharOverride-1">–</span>2; Ursu, <span class="CharOverride-1">Alte contribuţii</span>, <span class="CharOverride-1">60–72</span>.&#9;<span class="Semnatura">R.Ş.</span></p>
			<div class="_idGenObjectLayout-1">
				<div id="_idContainer004" class="_idGenObjectStyleOverride-1">
					<img class="_idGenObjectAttribute-1" src="04_AmAn_210-305-web-resources/image/amfiteatru.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">AMFITEATRU</span><span class="titlu-12">,</span><span class="CharOverride-2"> </span>revistă care apare la Bucureşti, lunar, de la 1 ianuarie 1966 până în decembrie 1989. Purtând iniţial menţiunea „Revistă literară şi artistică editată de Uniunea Asociaţiilor Studenţeşti din Republica Socialistă România”, de la numărul 1/1974 devine „Revistă literară şi artistică editată de Uniunea Asociaţiilor Studenţilor Comunişti din România”. Apariţia sa a fost decisă în urma unei consfătuiri a cenaclurilor literare, ţinută în septembrie 1965 la Sinaia. Profilul publicației se modifică, mai mult sau mai puţin evident, în funcţie de colegiile de redacţie succesive. Astfel, prima fază corespunde intervalului în care redactor-şef a fost Ion Băieşu, secondat de Gabriel Dimisianu, şi se încheie în decembrie 1968. Din colegiul redacţional făceau parte Ioan Alexandru, Ana Blandiana, Nicolae Manolescu, Adrian Păunescu, Al. Piru, Andrei Şerban, Mircea Zaciu. Din ianuarie 1969 redactor-şef este Gheorghe Achiţei, iar prezentarea grafică o asigură Petre Mihai Băcanu. De la numărul 4/1970 în colegiu sunt cooptaţi Dumitru Radu Popa, Eugen Uricaru, Adrian Popescu, Mihai Tatulici, care părăsesc însă redacția <span class="CharOverride-1">in corpore</span> la numărul 9/1971. De la numărul 10/1971 apar Adrian Dohotaru ca redactor-şef adjunct şi Coman Şova ca secretar general de redacţie. Fiecare schimbare a redactorului-şef corespunde unei schimbări de format. Cea de-a treia, petrecută odată cu numărul 5/1974, însoţeşte venirea în funcţia de redactor-şef a lui Nicolae Dan Fruntelată alături de Ion Cristoiu (redactor-şef adjunct) şi de Mihai Tatulici (secretar general de redacţie), colegiul de redacţie fiind format prin fuziunea unei părţi a vechiului colegiu cu acela al revistei „Viaţa studenţească”. De la numărul 2/1976, fără alte schimbări, la conducerea <span class="CharOverride-2">A.</span> vine Stelian Moţiu, urmat de un nou colegiu. Din 1988 redactor-şef este Dinu Marin. De-a lungul vremii se observă o accentuare progresivă a politizării publicației. Cea mai fertilă perioadă de apariţie, prin care revista îşi câştigă locul în evoluţia presei literare româneşti postbelice, rămâne aceea când la conducere se afla Ion Băieşu. Totuși, articolul-program, nesemnat, din numărul inaugural nu putea evita şabloanele limbajului partinic, alături de afirmaţia „Aprindem astăzi o nouă făclie în concertul de lumini al culturii româneşti” făcându-şi loc şi fraza: „Prin tot ce va întreprinde, «Amfiteatru» îşi propune ca sarcină de onoare să reflecte profilul tânărului intelectual din epoca noastră, devotat trup şi suflet poporului său şi la care setea de cultură, aspiraţia spre frumos, combustia spirituală bogată au ca unică linie de perspectivă servirea cauzei Partidului Comunist Român”. Prin structura rubricilor şi prin valorile promovate revista se dovedeşte însă surprinzător de puţin aservită ideologic, de o acută modernitate. La „Cronica literară”, ţinută în tot acest interval de Mircea Martin, sunt prezentate plachete de versuri de Marin Sorescu, Nichita Stănescu, Adrian Păunescu, Gheorghe Pituţ, Ana Blandiana, Ioan Alexandru, Gabriela Melinescu, Cezar Baltag, Constanţa Buzea. La „Constelaţia lirei” sunt antologate cele mai noi voci lirice: Gheorghe Istrate, Nicolae Prelipceanu (prezentat de Ana Blandiana), Marius Robescu, Damian Ureche, George Alboiu, Florica Mitroi, Ion Vidrighin, Nicolae Dan Fruntelată ş.a. Încă din primul număr publică poezie Adrian Păunescu, Constanţa Buzea, Grigore Hagiu, alături de mai tinerii Horia Bădescu, Dinu Flămând, Matei Gavril. Peste două numere Adrian Păunescu îl prezintă pe Petru Popescu, autor, pe atunci, al unui volum nepublicat de versuri, <span class="CharOverride-1">Zeu printre blocuri</span>, care, după apariţie, va fi comentat la „Cronica literară” de Mircea Martin. Din primele numere Ioan Alexandru începe publicarea unui <span class="CharOverride-1">Jurnal de poet</span>. Se creează astfel o stare de emulaţie, tinerii scriind cu generozitate despre cei mai tineri decât ei, criticii în formare despre poeţi pe care încearcă să-i impună. Mişcarea prozei este urmărită cu acelaşi interes. Din primul număr publică Fănuş Neagu. Apariţia volumului al doilea din <span class="CharOverride-1">Moromeţii</span> este consemnată cu promptitudine de Gabriel Dimisianu. La întrebările Mariei Luiza Cristescu, în cadrul rubricii „Simultan literar”, răspund, alături de Nicolae Manolescu, Matei Călinescu, Nichita Stănescu, Geo Dumitrescu, Ana Blandiana, şi prozatori ca Marin Preda, Eugen Barbu, Teodor Mazilu, Nicolae Breban, Dumitru Radu Popescu. Odată cu venirea la cârmă a lui Gheorghe Achiţei, atmosfera de insurgenţă emulativă se estompează treptat, conform avertismentului dat de noul redactor-şef în articolul-program <span class="CharOverride-1">Opţiunile noastre fundamentale</span>: <span class="CharOverride-2">A.</span> „îşi propune să devină, mai mult decât până acum, o revistă de atitudine marxistă în problemele de cultură din ţara noastră”. Strângerea şurubului se poate observa şi în reorganizarea colegiului de redacţie, unde este adus un grup compact de necunoscuţi între care abia pot fi identificaţi câţiva viitori scriitori: Marin Tarangul, Cornel Udrea, Mihai Bărbulescu. În locul lui Mircea Martin, la „Cronica literară” vin Dan Cristea, Paul Georgescu, Dan Grigorescu, o rubrică permanentă fiind oferită lui Vladimir Streinu. Ana Blandiana publică aproape în fiecare număr câte o tabletă literară. Totuşi, în ciuda spargerii unităţii de viziune a „Cronicii literare”, scrisă de acum încolo de mai mulţi autori, şi a atenuării relativei libertăţi de opinie, prin impunerea unor noi voci critice mai mult sau mai puţin autorizate, în epocă se înregistrează numeroase debuturi. Este vorba de poeţi ca Nicolae Diaconu, Vasile Sav, Ştefan Damian, Dan Ciachir, Corneliu Vadim Tudor, alături de care apare o generaţie şi mai tânără (Mihai Dragolea, Domniţa Petri ş.a.). Dintre prozatori încep să publice în <span class="CharOverride-2">A.</span> Grigore Zanc, Vasile Sălăjan, Elena Nestor, Mihai Tatulici, Eugen Uricaru, Marcel Constantin Runcanu. La o „masă rotundă” pe tema <span class="CharOverride-1">Critică şi promptitudine</span> răspund foarte tinerii Marian Papahagi, Cornel Udrea, Petru Poantă, Eugen Uricaru, Vasile Sav şi Marcel Constantin Runcanu. Ion Cristoiu debutează tot acum cu proză de evocare. „Post-restant”, rubrica de poşta redacţiei iniţiată de Gh. Tomozei, Fănuş Neagu şi Ştefan Bănulescu, continuă să apară, alături de rubrici noi: „Forumul cărţilor”, „Comentarii la…”, „Arte”, „Reflex” (scrisă de studenţi), adăpostind noi condeieri: Marian Popa, Grigore Arbore, Marcel Corniş-Pop. La „Convorbiri colegiale” Tudor Octavian se ocupă de proză; la rubrica „Portrete din viitor” scrie Laurenţiu Ulici. Constanţa Buzea are în grijă debutanţii. „Cronica literară” începe să fie semnată de M.N. Rusu, alţi tineri critici fiind Mihai Dinu Gheorghiu, Lucian Alexiu, Costin Tuchilă. Debutează cu versuri Dan Damaschin, Olimpiu Nuşfelean, Domniţa Petri, Elena Ştefoi, Magdalena Ghica (Magda Cârneci), alături de prozatori ca Ştefan Damian sau Radu Ţuculescu. Impresia de magazin social-politic cu caracter marcat literar se conturează mai clar după venirea la conducerea revistei a lui Stelian Moţiu în 1976: apar rubricile „Opinia literară”, „Jurnal de cărţi” (cu trei secţiuni: „Poezie”, „Proză”, „Critică”), „Antologia «Amfiteatru»”, „Amfiteatrul artelor”, „Liceu”, „Dialectica ideilor”, „Evenimond”. De exemplu, într-un singur număr (6/1975), cărţile tinerilor sunt recenzate de Florin Tudose, Mircea Scarlat, Constantin Hârlav, M. N. Rusu, Lucian Alexiu, Constantin Tudose; alte nume care se impun acum: Mircea Florin Şandru, Nicolae Scurtu, Andrei Corbea, Octavian Ştireanu, Ion Simuţ, Ion Buduca. Din 1978 Ion Cristoiu începe publicarea lucrării <span class="CharOverride-1">Propunere pentru o posibilă „Istorie a literaturii contemporane”</span>, dedicată realismului socialist, din care în 1979 vor apărea <span class="CharOverride-1">Cazul Arghezi</span> şi <span class="CharOverride-1">Biografia unui succes literar: „Mitrea Cocor”</span>, iar în anul următor capitolul despre A. Toma. În 1980 Mircea Iorgulescu îşi iniţiază rubrica „Reveniri” cu texte despre Gheorghe Grigurcu şi Dorin Tudoran. Într-o formulă editorială în cele din urmă osificată, rezultând din compromisul tot mai vădit cu linia propagandist-ideologică impusă vieţii literare în ultimii ani ai dictaturii ceauşiste, <span class="CharOverride-2">A.</span> continuă să apară an de an, cu Dinu Flămând şi M.N. Rusu la „Cronica literară” şi cu Constanţa Buzea la „Convorbiri colegiale” şi la „Cartea de debut”. În numărul 12/1984 Ana Blandiana reușește să pu&#173;blice, înșelând vigilența cenzurii (dar cu prețul unor represalii ulterioare), un grupaj exploziv de poeme (<span class="CharOverride-1">Cruciada copiilor</span>, <span class="CharOverride-1">Totul</span>, <span class="CharOverride-1">Eu cred</span>) în care este criticat fățiș regimul ceaușist târziu, politica pronatalistă și austeritatea forțată: „Un întreg popor/ Nenăscut încă,/ dar condamnat la naștere,/ Încolonat dinainte de naștere,/ Foetus lângă foetus,/ Un întreg popor/ Care nu vede, n-aude, nu înțelege,/ Dar înaintează/ prin trupuri zvârcolite de femei,/ Prin sânge de mame/ Neîntrebate”. &#9;<span class="Semnatura">I.I.</span></p>
			<p class="Heuristica_PRIMUL_Semnat"><span class="titlu-12">AMFITEATRU</span><span class="titlu-12">,</span> revistă care apare la Bucureşti, lunar, din ianuarie 1990 până în iunie 1991, editată de societatea Cuvântul SRL din care mai fac parte publicațiile „Cuvântul”, „Cuvântul de ambe sexe”, „VIP” ș.a. Poartă inițial subtitlul „Revistă de cultură independentă”, transformat de la numărul 2/1990 în varianta „Revistă de cultură”. Primele două numere îl menționează ca redactor-șef pe Radu G. Țeposu, iar ca secretar de redacție pe Dumitru Stan; de la numărul 3/1990 Radu G. Țeposu figurează ca director, redactor-șef: Radu Călin Cristea, secretar principal de redacție: Dumitru Stan, secretar de redacție: Persefoni Brezeanu, redactori: Cornel Nistorescu (eveniment), Ioan T. Morar (probleme sociale), Tudorel Urian, Silviu Alupei (reportaj, anchetă), Constantin Rudnițchi (actualități, pro&#173;bleme studențești), Aurelian Crăiuțu (externe); ulterior apar în redacție George Țâra (secretar de redacție), Răzvan Petrescu și Alexandru Baltag (probleme culturale), George Arun și Filip Florian (probleme sociale) ș.a. Continuitatea în raport cu seria anterioară (1966–1989) se reduce, dincolo de titulatură, la  continuitatea redacțională parțială, elementul instituției de apartenență suferind o metamorfoză decisivă. Totuși, o continuitate simbolică este marcată în primul număr prin retipărirea grupajului de poeme publicat de Ana Blandiana în decembrie 1984 (<span class="CharOverride-1">Cruciada copiilor</span>, <span class="CharOverride-1">Totul</span>, <span class="CharOverride-1">Eu cred</span>). În același număr inaugural sunt prezenți Ioana Em. Petrescu (<span class="CharOverride-1">Profetul luminii</span>, o evocare a lui Eminescu),<span class="CharOverride-1"> </span>Cornel Nistorescu, I. Negoițescu (răspunde unor întrebări formulate de Radu Călin Cristea privind „situația tinerilor scriitori în Apus”), Vladimir Tismăneanu („Să construim societatea civilă pe care totalitarismul și-a propus s-o anihileze în numele unui ideal pe cât de himeric, pe atât de pervers”), Tudorel Urian, care traduce un interviu cu André Glucksmann despre Gulag. Tot din primul număr, prin Dan Ciachir (care mai propune Bisericii Ortodoxe să ia în considerare „problema canonizării mucenicilor Revoluției [din decembrie 1989]”) este inițiată în ritm susținut recuperarea lui Nae Ionescu prin evocări encomiastice și prin republicarea unor articole ale profesorului de logică. Pentru Virgil Ierunca, bunăoară, „Trecerea lui Nae Ionescu prin societatea românească investește această societate cu atributele ateniene. […] Noul Socrate nu mimează destinul modelului, îl re-inventează și-l retrăiește autentic” (<span class="CharOverride-1">Lecția neterminată a lui Nae Ionescu</span>, 6/1990). Alte reconsiderări ale spiritualismului interbelic îi vor implica pe Mircea Vulcănescu (Aurelian Crăiuțu, <span class="CharOverride-1">Credință și sfințenie</span>), prezent și cu un grupaj de traduceri din R.M. Rilke, Mircea Eliade (Cezar Baltag, <span class="CharOverride-1">Eliade și sacrul</span>). În primul număr este inițiată rubrica „Parlamentul scriitorilor”, dedicată anchetelor; prima dintre acestea, realizată de Radu Călin Cristea și Radu G. Țeposu<span class="CharOverride-1"> </span>pornind de la întrebarea <span class="CharOverride-1">Cu cine votăm?</span>, implică zeci de autori; un răspuns relevant dă Z. Ornea: „Am scris biografiile a trei mari personalități românești: Gherea, Maiorescu, Stere. Toate trei având în preocupările lor, câteodată în prim plan, activismul politic. Au eșuat iremediabil, irosindu-și viața și diminuându-și opera tocmai datorită activității politice. Vreau să sper că noua mișcare politică născută după decembrie 1989 va însemna cu totul altceva. Deocamdată, cunoștințele și experiența mă avertizează să-mi văd de vocația mea de istoric literar, păzindu-mă cu strictețe de tot ce este activitatea politică efectivă”. Anchete ulterioare vor viza compromiterea intelectualilor după 1989, locul religiei în societatea românească, europenismul scriitorului român, mineriada din iunie 1990 ș.a. Altă întrebare adresată scriitorilor: <span class="CharOverride-1">Cum trăiți metamorfoza conceptului de literatură?</span>. O masă rotundă are ca temă <span class="CharOverride-1">Schimbarea la față a Europei sau Dialog despre integrare</span> (5/1990), la care participă, pe lângă redactorii <span class="CharOverride-2">A.</span>, membri ai Grupului pentru Dialog Social (Andrei Cornea, Stelian Tănase, Dan Arsenie, Dan Pavel). Din numărul 2/1990, I. Negoițescu va fi prezent număr de număr cu fragmente din <span class="CharOverride-1">Istoria literaturii române </span>dedicate în special generației ’80. Cronica literară o țin Radu Călin Cristea (despre Mircea Dinescu, Ana Blandiana, Angela Marinescu), Tudorel Urian (despre Liviu Ioan Stoiciu), Ioan Buduca (despre Dumitru Țepeneag). <span class="CharOverride-2">A.</span> publică interviuri cu Radu Enescu, Ștefan Aug. Doinaș, Vladimir Tismăneanu, Eugène Ionesco (7–8/1990), Dan Petrescu, Alexandru Paleologu, Paul Dimitriu, Alexandru George, regele Mihai I (5/1991). Un număr special (9–10/1990) este dedicat exilului, ilustrat prin dialoguri cu S. Damian, Mircea Iorgulescu, Nicolae Balotă, Gelu Ionescu, Virgil Ierunca, Monica Lovinescu, Dumitru Țepe&#173;neag, Dinu Flămând, Petru Romoșan, Matei Vișniec, Marie France Ionesco ori cu texte de Adina Kenereș, Dorin Tudoran ș.a. Alt număr special are ca temă sexul (2/1991). Mai scriu Virgil Nemoianu (<span class="CharOverride-1">Patru șanse ale democrației din România</span>), Ileana Mălăncioiu (<span class="CharOverride-1">Marin Preda față cu „libertatea de a </span><span class="CharOverride-1">trage cu pușca”</span>), Călin Andrei Mihăilescu (<span class="CharOverride-1">Heidegger, Paul de Man și nazismul</span>), Tudor Țopa (<span class="CharOverride-1">Cu moartea pre moarte călcând</span>), Alexandru George (<span class="CharOverride-1">Ce n-a văzut Parisul</span>),<span class="CharOverride-1"> </span>Radu Enescu (<span class="CharOverride-1">Erosul și tehnica</span>), Sorin Dumitrescu (<span class="CharOverride-1">Uf, intelectualii…!</span>),<span class="CharOverride-1"> </span>Mircea Horia Simionescu (<span class="CharOverride-1">Jocul cu mărgele de cocă)</span>, Mihai Șora oferă fragmente din <span class="CharOverride-1">Eu și tu și el și ea… sau Dialogul generalizat</span>. Adrian Marino semnează în primele numere un editorial pe tema <span class="CharOverride-1">Scriitorul și politica</span>, condamnând „subdezvoltarea ideologică și lipsa de cunoștințe istorice, plus apolitismul snob”. <span class="CharOverride-2">A.</span> cuprinde o amplă secțiune de revistă a presei prin reacții polemice.&#9;<span class="CharOverride-6">M.I.</span></p>
			<p class="Heuristica_PRIMUL_Semnat"><span class="titlu-12">AMICII LITERATURII ŞI ARTEI ROMÂNE</span>, societate înfiinţată la Bucureşti în anul 1895; şi-a încetat activitatea în preajma anului 1905. Organul ei oficial a fost revista „Literatură şi artă română”. Atraşi de determinismul lui Hippolyte Taine, Ferdinand Brunetière sau al lui C. Dobrogeanu-Gherea, mulţi dintre cei care au părăsit Junimea, printre ei Nicolae Petraşcu, Theodor Şerbănescu, A.D. Xenopol, Gh. Bengescu-Dabija, au format o nouă societate, al cărei preşedinte a fost ales D.C. Ollănescu-Ascanio, vechi colaborator al „Con&#173;vorbirilor literare”. Scopul declarat al noii societăţi era cultivarea şi răspândirea artei autohtone. Membri ori simpatizanţi ai ei au fost reprezentanţi ai tuturor artelor: Nicolae Grigorescu, Ion Mirea, George Stephănescu, George Enescu, Ion Mincu, Ion Georgescu ş.a. Asociaţia a acordat o atenţie deosebită literaturii, reuşind să întrunească adeziunea celor mai mulţi dintre scriitorii epocii. Între membri, permanenţi sau ocazionali, s-au numărat I.L. Caragiale, B.P. Hasdeu, George Coşbuc, Barbu Delavrancea, Duiliu Zamfirescu, N. Iorga, Anghel Demetriescu, G. Dem. Teodorescu, H.G. Lecca. Statutul societăţii prevedea citirea şi discutarea operelor scriitorilor români contemporani, popularizarea celor mai valoroase lucrări din literatura română, răspândirea a cât mai numeroase cunoştinţe despre istoria culturii naţionale, cultivarea memoriei marilor scriitori. Majoritatea membrilor, preţuind aproape ostentativ trecutul, se revendicau din tradiţia mişcării de la 1848 şi au întreţinut un veritabil cult pentru Ion Heliade-Rădulescu, C.A. Rosetti şi N. Bălcescu. Deşi a căutat să-şi definească programul prin opoziţie cu junimismul, pe care îl acuza de cosmopolitism şi spirit distructiv, societatea a păstrat totuşi ideea maioresciană a necesităţii de a revizui formele civilizaţiei româneşti spre a le adapta realităţilor naţionale. A acordat o atenţie deosebită reorganizării instituţiilor artistice, precum teatrul şi conservatorul, susţinând aproape fără rezerve reformele lui Spiru Haret. Membrii societăţii s-au străduit să impună şi în literatură spiritul autohton, considerat dintr-o perspectivă idilică. Anticipând sămănătorismul, teoreticienii societăţii introduceau între „fond” şi „formă”, ca element de legătură, „simţirea”, socotită expresie a spiritualităţii unui popor. Drept urmare, aprecierea unei opere era tributară unui sentimentalism de nuanţă naţionalistă, din cauza căruia la concursurile literare anuale erau premiate, în general, lucrări minore, dar conforme acestui punct de vedere, precum <span class="CharOverride-1">Moartea lui Mihai Viteazul</span> de Florian I. Becescu. Membrii societăţii se întruneau bilunar, fie la sediul revistei „Literatură şi artă română”, fie, mai frecvent, la unii dintre ei. În anul 1899 şedinţele s-au ţinut la redacţia ziarului „L’Indépendance roumaine”. Spre deosebire de Junimea, societatea nu a fost refractară noilor tendinţe literare, acceptându-i ca membri pe Ştefan Petică, N.D. Cocea, Gala Galaction, D. Anghel. În ansamblu, alături de alte grupări literare, a contribuit la apariţia sămănătorismului şi a poporanismului. Cum reuniunile ei au fost frecventate de mai toţi scriitorii vremii, societatea a ajutat la formarea spiritului de breaslă în rândurile scriitorilor şi artiştilor români de la sfârşitul secolului al XIX-lea.&#9;<span class="CharOverride-6">D.M.</span></p>
			<p class="Heuristica_PRIMUL_Semnat"><span class="titlu-12">AMICUL COPIILOR,</span> revistă pentru copii, cu un pronunţat caracter literar, care apare la Bucureşti, mai întâi bilunar şi apoi lunar, între 1 aprilie 1891 şi 1 martie 1895. Proprietari, directori şi redactori au fost scriitorii Zamfir C. Arbore şi Şt. Bassarabeanu (Victor Crăsescu), cunoscuţi şi pentru convingerile lor socialiste. Ecaterina Arbore (fiica lui Z.C. Arbore) şi Sergiu Cujbă (fiul lui Victor Crăsescu) au colaborat cu regularitate, din aprilie 1893 devenind şi redactori. Din cel de al doilea an, revista apărea sub „preşedinţia” lui B.P. Hasdeu. În realitate, nu era vorba decât de un omagiu adus savantului, care publică totuşi câteva poezii (<span class="CharOverride-1">Din iarnă, Bradul, Mater dolorosa</span>). O bună parte din scrierile Iuliei Hasdeu, în limba franceză sau traduse în româneşte de tatăl ei şi de Th. D. Speranţia, se tipăresc, de asemenea, în <span class="CharOverride-2">A.c.</span> Preocuparea de a se face o bună educaţie literară cititorilor reiese limpede din lista autorilor români republicaţi: Gh. Asachi, Grigore Alexandrescu, D. Bolintineanu, Alecu Donici, V. Alecsandri, M. Eminescu, Ion Creangă, Petre Ispirescu, iar dintre cei în viaţă, I.L. Caragiale, B. Delavrancea, Ioan Slavici, G. Coşbuc, N. Beldiceanu, D. Stăncescu. Mai sunt tipărite şi versuri de G. Sion, N. Skelitti, I.S. Neniţescu, D. Teleor, Th. D. Speranţia, D.N. Saphir. Cea mai mare parte din revistă este rezervată literaturii pentru copii, scrisă special de redactori (schiţe uşoare şi atractive, cu un accentuat caracter moralizator, romane de călătorie şi de aventuri) sau adaptată din diverse literaturi: după Cervantes (<span class="CharOverride-1">Don Quijote de la Mancha</span>), Fraţii Grimm (basmul <span class="CharOverride-1">Cei doisprezece fraţi</span>), Goethe (<span class="CharOverride-1">Craiul codrului</span>), Krîlov (fabulele <span class="CharOverride-1">Sticletele şi porumbelul, Vrăjmaşul</span>), V.M. Garşin (<span class="CharOverride-1">Cruciada copiilor</span>), Elisée Reclus (<span class="CharOverride-1">Spania şi spaniolii</span>), L. Brehm (numeroase fragmente din <span class="CharOverride-1">Lumea animalelor</span>), Alphonse Daudet (<span class="CharOverride-1">Tartarin din Tarascon</span>), Henryk Sienkiewicz (<span class="CharOverride-1">Ianko muzicantul</span>). <span class="CharOverride-2">A.c.</span> izbutise să-şi asigure opt sute de abonaţi şi se difuza şi în Transilvania.&#9;<span class="CharOverride-6">R.Z</span>.</p>
			<p class="Heuristica_PRIMUL_Semnat"><span class="titlu-12">AMICUL FAMILIEI,</span><span class="CharOverride-2"> </span>revistă literară şi pedagogică apărută la Bucureşti, în două serii: bilunar din 15 martie 1863 până în 31 octombrie 1865 și lunar din ianuarie până în mai 1868. Subtitlul inițial, „Litere–ştiinţe–arte–pedagogie–industrie”, este completat la 1 decembrie 1863 cu „Jurnal pentru toți”. Coordonatoarea publicaţiei este Constanţa Dunca-Schiau. Secretar de redacţie: Gr. H. Grandea. În primul număr, la rubrica „Curierul Bucureștilor”, se anunța noua apariție ca a unui „copil bun care voiește a avea și el un loc cât de mic pe lângă căminele familiilor române pe oriunde vor fi familii române; voiește a vorbi lin și foarte puțin despre toate ce pot mulțumi mic și mare, avut și neavut, bărbați și femei, instruiți și neinstruiți”, revista fiind preocupată de „noutățile zilei, cu multă modestie și bună-cuviință, fără a se amesteca în politică, despre litere, științe și arte”. Viața literară a timpului face obiectul preocupărilor curente ale publicaţiei. Sunt comentate semnificațiile acordării unei pensii fabulistului Alecu Donici, iar un supliment<span class="CharOverride-1"> </span>la numărul de deschidere<span class="CharOverride-1"> </span>reproduce „orația funebră” rostită de Ion Heliade-Rădulescu la moartea „maestrului și conducătorului său”, Iancu Văcărescu, ocazie cu care este lansată și o subscripție pentru bustul scriitorului, alături de acelea ale lui Constantin Bălăceanu și Gheorghe Lazăr. Dispariția lui Ion Câmpineanu și cea a lui Andrei Mureșanu sunt semnalate în necrologuri însoțite de fișe biobibliografice. Mili&#173;tând pentru emanciparea femeii, Constanţa Dunca-Schiau este, pentru România veacului XIX, o precursoare. Luând cunoștință de condiția femeii musulmane, după o excursie în Turcia, ea notează: „Doamnelor, fiți mândre de a fi femeia civilizațiunii, fiți mândre, fiți demne, fiți, pe cât se poate, mai mult perfecte, mai mult aristocrate, de <span class="CharOverride-1">adevărată aristocrație</span>. Ferice de d-vostră că nu sunteți condamnate de-o religie absurdă, de niște moravuri barbare a face parte din obiectele ce garnisesc o locuință pentru plăcerea ochilor unui individ necomplet, unei ființe ce nu o pot numi încă om, care duce mult, mult greul jug al barbariei la care voiesc a aservi pe femeie”. Aceasta în contextul în care publicista recunoaște, totuşi, cu obiectivitate că „fondul caracterului turc este onestitatea”. Nici chestiunile pedagogice nu rămân indiferente <span class="CharOverride-2">A.f.</span> Într-un periplu prin județul Ialomița se constată starea de „neocupațiune” a copiilor până în doisprezece ani, în multe sate școlile fiind închise, ele existând „numai în stare fabuloasă, în imaginațiunea citadinilor, poate și în programe”, iar copiii „contractând astfel habitudine de lenevie”. Sub genericul „Fiicele poporului”, se publică <span class="CharOverride-1">Proiectul prezentat Domnitorului și Camerei asupra educațiunii populare a fetelor în România</span>. Revista promovează, cu precădere, scrierile originale şi traducerile directoarei. Dacă acestea probează un gust literar sigur (Malherbe, Hugo, Puşkin), proza – între care romanul foileton <span class="CharOverride-1">Elena Manescu</span>, apărut inițial la Paris, în 1862 – e lipsită de valoare. Publicistica sa de vulgarizare este însă interesantă și utilă în epocă (<span class="CharOverride-1">Despre stil</span>, <span class="CharOverride-1">Vechea societate franceză și influența sa</span>, <span class="CharOverride-1">Pictura și sculptura de la nașterea lor până la noi</span>, <span class="CharOverride-1">Mari invențiuni utile</span>, <span class="CharOverride-1">Conștiința și opinia publică</span>). În <span class="CharOverride-2">A.f.</span> pot fi citite versuri de Andrei Mureșanu, Gr. H. Grandea și Iustin Popfiu. La rubrica „Revista dramatică” Constanţa Dunca-Schiau abordează dramaturgia lui V. Alecsandri, apreciind parodia „minunată și lecțiunea morală neprețuită” a canțonetei <span class="CharOverride-1">Cucoana Chirița la Paris</span>, prin care „verva poetică și satirică” a poetului i se pare „mai jună, mai riguroasă, mai mișcătoare decât oricând”, precum și entuziasmul publicului la reprezentația cu piesa <span class="CharOverride-1">Barbu Lăutarul</span>, pe care o consideră un adevărat eveniment dramatic. Nu trec nesesizate nici „jocul cel demn, nobil, calm, imperial al d-lui Millo” și „excelentele-i calități dramatice” în <span class="CharOverride-1">Fiul lui Napoleon I</span>. De altfel, Constanța Dunca-Schiau nu pierde prilejul de a sancționa pedagogic tarele etosului autohton, punctând consecințele, între care „tristul defect de a ne batjocori unii pre alții înaintea străinilor, de a pune o parte din forțele noastre spre a ne înjosi unii pre alții, a ne denega toate meritele, a atribui tuturor acțiunilor scopuri egoiste, interesate, vile”. Nici atitudinea presei față de realitățile românești nu trece neobservată, fiind vizată „acea presă prea bogată de imaginație, prea..., prea... prea donqui&#173;șotistă, în fine. Dar o cred donquișotistă și nu deloială, mică, nepatriotă. La donquișotism atribui paginile, nenumăratele sale pagini de invective, de calomnii, de batjocuri, consacrate cetățenilor cei ce, cât de puțin, se disting de vulg”. „Cronica străină” anunță debutul unei serii de articole în care se promite a urma „pas cu pas muvementul intelectual din țările civilizate”, făcând cunoscut „fiecare geniu de orice specie, apărut în patria comună a științelor, artelor și literelor, fiecare producțiune artistică sau beletristică ce are sau poate avea cât de mică influență asupra înaintării progresului”. Savuroasă este și „Cronica de mode pariziene”. Cu regularitate apar rubricile „Revista muzicală și dramatică” și „Cărți noi”. Alți colaboratori: N. Nicoleanu, N.D. Popescu. &#9;<span class="Semnatura">D.B., L.Bc</span><span class="CharOverride-1">.</span></p>
			<p class="Heuristica_PRIMUL_Semnat"><span class="titlu-12">AMICUL FAMILIEI,</span> revistă apărută bilunar la Gherla de la 1 august 1878 până la 1 august 1879 şi la Cluj până la 1 noiembrie 1890, cu subtitlul „Foaie pentru toate trebuinţele vieţii sociale. Instrucţiune. Distracţiune” şi având ca motto versurile lui G. Sion, „Vorbiţi, scrieţi româneşte/ Pentru Dumnezeu”. Proprietar, editor şi redactor: N. Negruţiu-Fekete. Profesorul clujean Grigore Silaşi a încercat, fără să izbutească, să impună publicaţiei o orientare distinctă. Într-o notă-program din primul număr redacţia îşi arăta intenţiile de a publica articole cu caracter social, literar şi ştiinţific, versuri, nuvele, romane şi amintiri de călătorie, care să intereseze prin conţinutul lor pe românii de pretutindeni. Rubricile sunt numeroase („Studii sociale”, „Din viaţa naţională şi literară”, „Idei şi principii”, „Scânteiuţe”, „Diverse”, „Jocuri distractive” ş.a.), tematica variată, predominând divertismentul. Lista colaboratorilor este foarte mare, cu mai multă regularitate scriind la <span class="CharOverride-2">A.f.</span> Gr. Silaşi (studii literare şi articole despre limba română), Petre Dulfu (versuri, proză, traduceri), I.S. Bădescu (versuri), V. Ranta-Buticescu (versuri şi proză), I. Pop-Reteganul, Aron Densuşianu, Al. Onaciu, C. Morariu, Pamfile Grapini (traduceri), Emilia Lungu. De peste Carpaţi sunt tipărite scrieri de V. Alecsandri, B.P. Hasdeu, Iacob Negruzzi, G. Creţeanu, Gr. H. Grandea, D.C. Ollănescu-Ascanio, Gr. N. Lazu. Un bogat material folcloric au publicat S. Fl. Marian (titularul rubricii „Datine şi credinţe populare”) şi T. V. Păcăţian. S-au tradus numeroşi scriitori străini. P. Dulfu transpune fragmente din tragedia lui Euripide <span class="CharOverride-1">Ifigenia în Aulida</span>, I.N. Şuluţiu din August von Kotzebue, iar I. Buda din Sacher-Masoch. Mai sunt tălmăciţi J.H. Temme, H. Haggendorf, Marie-Sophie Schwartz, J. Frankenstein şi Ponson du Terrail. O noutate este faptul că redacţia plătea drepturi de autor colaboratorilor.  &#9;<span class="CharOverride-6">R.Z</span>.</p>
			<p class="Heuristica_PRIMUL_Semnat"><span class="titlu-12">AMICUL LIBERTĂŢII</span>,<span class="CharOverride-2"> </span>gazetă politică şi literară apărută la Craiova, săptămânal, între 16 noiembrie şi 30 decembrie 1887. Traian Demetrescu pare să fie nu numai prim-redactor, aşa cum specifică frontispiciul întâiului număr, ci şi unicul redactor al publicației. El îşi semna editorialele, reportajele, proza şi versurile cu numele întreg sau cu pseudonimele Drac, Longin, Miop, Pârjol, Vedeaude. Potrivit afirmaţiei redactorului, <span class="CharOverride-2">A.l.</span> apărea pentru a le permite „talentelor născânde” să se exprime. Gazeta critică Partidul Liberal, combătând totodată demagogia, abuzurile, nerespectarea libertăţilor cetăţeneşti etc. În ceea ce priveşte partea literară, se subliniază din primul număr intenţia redacţiei de a contribui la formarea unui „mijloc”, adică a unui mediu propice dezvoltării unei activităţi culturale şi, mai ales, literare la Craiova, şi de a lupta cu o anume inerţie intelectuală specifică provinciei. Literatura publicată este modestă: ciclul de „strofe în proză” <span class="CharOverride-1">După vreme</span> al lui Traian Demetrescu şi schiţele <span class="CharOverride-1">La, ţară, Simţiri stinse,</span> semnate cu pseudonimul Elisar, sunt romanţioase, pesimiste, banale. Traducerile din relatările voiajorului Xavier Marmier (<span class="CharOverride-1">Soarta unei rândunele. Poveste suedeză</span>) şi din Victor Hugo (un fragment din romanul <span class="CharOverride-1">Cea din urmă zi a unui condamnat, Prima sărutare</span>) îi aparţin de asemenea lui Traian Demetrescu. &#9;<span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">AMICUL POPORULUI</span><span class="titlu-12">,</span><span class="CharOverride-2"> </span>calendar apărut la Sibiu între 1861 şi 1941. Editat de Visarion Roman până în 1883, este întocmit până în 1890 de Grigore Sima al lui Ion, din 1899 de I. Popovici, apoi tot de I. Popovici, în colaborare cu G. Navrea; ulterior trece în îngrijirea lui N. Petra-Petrescu şi a lui Horia Petra-Petrescu. Până în 1862 e tipărit cu chirilice, iar în 1863 redacţionalul <span class="CharOverride-1">Cătră cetitor</span> e scris cu litere latine, ca din 1866 să se adopte integral alfabetul latin, <span class="CharOverride-2">A.p.</span> fiind primul calendar din Transilvania care optează pentru noul alfabet; din 1878 se trece şi la ortografia fonetică. Scopul publicaţiei este de „a răspândi cunoştinţe privitoare la toate relăciunile vieţii poporului nostru” şi „a lăţi gustul cetitului” prin reproduceri din scriitorii clasici şi din literatura populară. Ca atare, în domeniul poeziei sumarele conţin pagini din Miron Costin (<span class="CharOverride-1">Viaţa lumii</span>), Ienăchiţă Văcărescu (<span class="CharOverride-1">Turturica</span>), V. Cârlova (<span class="CharOverride-1">Păstorul întristat</span>), D. Bolintineanu (<span class="CharOverride-1">Mihai și călăul, Singurătate</span>), V. Alecsandri (<span class="CharOverride-1">Sentinela română, Pohod na Sibir</span>,<span class="CharOverride-1"> </span>inclusiv poezii din culegerea sa de balade populare), Eminescu (<span class="CharOverride-1">S-a dus amorul, Ce te legeni, codrule, Revedere</span>), Ion Heliade-Rădulescu, Gh. Asachi. Nu lipsesc nici Andrei Mureşanu (<span class="CharOverride-1">Omul frumos</span>), Grigore Alexandrescu (<span class="CharOverride-1">Șoarecele și pisica</span>), Anton Pann (<span class="CharOverride-1">Țiganul</span>), Alecu Donici (<span class="CharOverride-1">Fierul și argintul, </span>„imitațiune”), George Coşbuc (<span class="CharOverride-1">Nunta Zamfirei</span>), St.O. Iosif (<span class="CharOverride-1">La arme!</span>), Al. Vlahuţă, Octavian Goga, Panait Cerna, G. Topîrceanu, Ion Pillat. Proza e reprezentată prin C. Negruzzi (<span class="CharOverride-1">Sfaturi bătrâneşti</span>), Ioan Slavici (<span class="CharOverride-1">Scormon</span>), Ion Creangă (un fragment din <span class="CharOverride-1">Amintiri din copilărie</span>), I.L. Caragiale (<span class="CharOverride-1">Cănuţă </span><span class="CharOverride-1">om sucit</span>), Barbu Delavrancea (<span class="CharOverride-1">Hagi Tudose</span>), Petre Ispirescu, Ion Agârbiceanu, I. Al. Brătescu-Voineşti, Emil Gârleanu, Mihail Sadoveanu ş.a. Sunt publicate articole despre Petru Maior, C. Negruzzi, V. Alecsandri, Eminescu, Titu Maiorescu, I.L. Caragiale, I. Creangă, G. Coşbuc, Delavrancea, Al. Vlahuţă, St. O. Iosif, Ilarie Chendi, M. Sadoveanu. Se oferă şi traduceri din Boccaccio, Schiller, Antioh Cantemir, Victor Hugo, Mark Twain, I.V. Turgheniev, Lev Tolstoi, Giovanni Pascoli. &#9;<span class="Semnatura">E.O.</span><span class="CharOverride-1"> </span></p>
			<p class="Heuristica_PRIMUL_Semnat"><span class="titlu-12">AMICUL POPORULUI,</span> gazetă apărută la Budapesta, săptămânal, între 17 februarie 1867 şi 13 mai 1868. Proprietar, editor și redactor responsabil: Sigismund Victor Pop. Destinată în primul rând cititorilor de la sate, foaia îşi asumă misiunea de a sădi în sufletele acestora „încrederea în soarta şi viitorul naţiunii române”. Cultura, se afirmă, trebuie răspândită în popor prin orice mijloace. Redacţia este preocupată mai întâi de accesibilitatea materialelor (literare, istorice sau de informaţie ştiinţifică) şi apoi de calitatea lor. Pe un plan mai larg, atmosfera de la <span class="CharOverride-2">A.p.</span> ar prefigura-o pe cea de la „Sămănătorul” şi mai ales de la publicaţiile sămănătoriste minore, ce apăreau în provincie. Se tipăresc şi mai cu seamă se retipăresc povestiri cu o pronunţată tendinţă moralizatoare, poezii patriotice şi multă lirică populară. V. Alecsandri (<span class="CharOverride-1">Cântic ostăşesc, Hora Unirii, Sentinela română</span>), D. Bolintineanu, G. Baronzi, Andrei Mureşanu, Iosif Vulcan, Gr .H. Grandea, Miron Pompiliu, I.C. Drăgescu, M. Strajanu, N. Negruţiu-Fekete sunt autorii la ale căror scrieri se apelează cu predilecţie. S. Fl. Marian şi, mai rar, Paul N. Oltenescu publică literatură populară. Dorinţa de a-i ridica pe ţărani prin cultură, precum şi preocuparea pentru dezvoltarea sentimentului de solidaritate naţională al românilor din Transilvania au constituit principalele deziderate ale publicației. &#9;<span class="Semnatura">R.Z</span>.</p>
			<p class="Heuristica_PRIMUL_Semnat"><span class="titlu-12">AMICUL ŞCOALEI,</span><span class="CharOverride-2"> </span>revistă apărută la Sibiu, trimestrial între ianuarie și decembrie 1860, săptămânal între 7 ianuarie 1861 și 10 ianuarie 1864, şi bilunar între 11 ianuarie 1864 și 31 decembrie 1865, sub redacţia lui Visarion Roman. Subintitulată „Scriptură pedagogică”, <span class="CharOverride-2">A.ş.</span>, este unul dintre primele periodice pedagogice româneşti. Colaboratorii sunt profesori şi studenţi. Pavel Vasici, Visarion Roman şi Aron Densuşianu publică articole privind situaţia şcolii din Transilvania. În toate aceste contribuţii prezida ideea consolidării şi a desăvârşirii şcolii naţionale. La partea literară au colaborat cu versuri Aron Densuşianu, At. M. Marienescu, V. Bumbac, Justin Popfiu, G. Marchiş, şi Ioan I. Papiu. S-a republicat şi poezie a scriitorilor din Principatele Unite, mai ales din scrierile lui Ion Heliade-Rădulescu şi Grigore Alexandrescu, versuri de Cezar Bolliac, Alecu Donici, Costache Bălăcescu, George Creţeanu şi G. G. Meitani. &#9;<span class="Semnatura">R.Z</span><span class="CharOverride-1">.</span></p>
			<p class="Heuristica-PRIMUL"><span class="titlu-12">AMIRAS, Alexandru </span>(sfârşitul sec. XVII – c. 1740), istoric, traducător. Originar din Smirna (Izmir), poliglot (cunoştea limbile greacă, latină, turcă, tătară, polonă şi italiană), <span class="CharOverride-2">A.</span> a fost timp de cinci ani (1709–1714) secretar de cancelarie şi interpret al regelui Suediei, Carol al XII-lea, aflat, după înfrângerea de la Poltava, în refugiu basarabean, în satul Varniţa, lângă Tighina. Relaţiile sale la Poartă şi serviciile aduse suedezilor nu-i impun scrupule de fidelitate, căci întreţinea relaţii epistolare şi cu hanul tătarilor, duşmanul regelui Suediei. Ulterior, calităţile sale diplomatice sunt bine apreciate la Curtea Moldovei, unde dobândeşte şi ranguri: „mare uşeriu”, căminar, mare sluger. Mihai Racoviţă, ajuns la a treia domnie (1716–1726), îi încredinţează misiuni dificile: tratative privind retragerea tătarilor din ţinuturile Moldovei (în 1717) sau aplanarea conflictelor dintre populaţie şi soldaţii unguri ai lui Esterházy, ce iernaseră la Iaşi. Mehmendar (însoţitor) abil, <span class="CharOverride-2">A.</span> învinge susceptibilităţile solilor poloni Bekerski şi J.P. Popiel, în trecere prin Moldova spre Constantinopol. Va servi ca traducător şi în timpul lui Grigore II Ghica, în relaţiile domniei cu Poarta şi cu tătarii nogai, dar, mai ales, pentru popularizarea, în limba greacă, a istoriografiei româneşti de cancelarie.</p>
			<p class="Heuristica-BASE">Numele lui <span class="CharOverride-2">A.</span> este legat în istoria literaturii române vechi de <span class="CharOverride-1">Cronica anonimă a Moldovei (1661–1729)</span>, text cunoscut şi sub titlul <span class="CharOverride-1">Pseudo-Amiras</span>, considerat – de I.G. Sbiera, N. Iorga, C.A. Stoide şi, cu argumente filologice, de N.A. Ursu – a fi redactat de cărturarul grec. Certă ar fi însă – după M. Kogălniceanu, Al. Piru, Ariadna Camariano-Cioran sau Dan Simonescu – doar calitatea de traducător a lui <span class="CharOverride-2">A.</span>, ce termina în februarie 1729, la Iaşi, tălmăcirea în greceşte a cronicii oficiale a lui Grigore Ghica, de unde şi denumirea de <span class="CharOverride-1">Cronica anonimă ghiculească</span>. <span class="CharOverride-2">A.</span> furnizase autorului anonim al textului unele documente turceşti şi tătăreşti, traduse de el în română, limbă pe care nu o stăpânea deplin. Textul grecesc al cronicii – transpus şi în franceză, în 1741, de Nicolas Génier – a fost donat, în 1752, Bibliotecii Naţionale din Paris de Ch. Peysonnel, care l-a folosit ca sursă în lucrările sale despre Ţările Române. <span class="CharOverride-2">A.</span> este şi autorul unei istorii despre viaţa în exil a lui Carol al XII-lea, scrisă în greceşte pe la 1739. Lucrarea se păstrează la Biblioteca Arhivelor din Viena, într-o traducere italiană, <span class="CharOverride-1">Autentica storia di Carlo XII</span>, publicată de N. Iorga în 1905. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Cronica şederii în Bender a lui Carol al XII-lea, regele Suediei</span>, SDIR, IX, <span class="CharOverride-1">43–124</span>. <span class="CharOverride-2">Traduceri: </span><span class="CharOverride-1">Cronica anonimă a Moldovei. 1661–1729 (Pseudo–Amiras)</span>, îngr. şi introd. Dan Simionescu, Bucureşti, 1975.</p>
			<p class="Heuristica___m_RPR"><span class="CharOverride-2">Repere bibliografice:</span> Iorga, <span class="CharOverride-1">Ist. lit. XVIII</span>, I, <span class="CharOverride-1">381–383</span>; Piru, <span class="CharOverride-1">Ist. lit.</span>, I, <span class="CharOverride-1">370–371</span>; Dan Simonescu, <span class="CharOverride-1">Studiu introductiv</span> la <span class="CharOverride-1">Cronica anonimă a Moldovei. 1661–1729 (Pseudo-Amiras)</span>, Bucureşti, 1975; <span class="CharOverride-1">Dicţ. lit. 1900</span>, <span class="CharOverride-1">36–37</span>;<span class="CharOverride-1"> Dicţ. scriit. rom.</span>,<span class="CharOverride-1"> </span>I, <span class="CharOverride-1">63–64</span>; Ursu, <span class="CharOverride-1">Contribuții ist. lit.</span>, <span class="CharOverride-1">160–181</span>&#9;<span class="Semnatura">A.Sm</span><span class="CharOverride-7">.</span></p>
			<p class="Heuristica_PRIMUL_Semnat"><span class="titlu-12">AMVONUL</span>,<span class="CharOverride-2"> </span>revistă teologică şi literară, bilunară, apărută la Pesta şi Oradea între 1 ianuarie şi 31 decembrie 1868, în 1871 şi de la 1 ianuarie la 15 aprilie 1881. Această „foaie bisericească pentru elaborate din sfera elocinţei sacre” era scoasă de teologul, poetul şi publicistul Justin Popfiu, pentru a înlocui alte două periodice, „Sionul românesc”, editat la Viena de Grigore Silaşi, şi „Foaia administrativă arhidiecezană” de la Blaj, în redacţia lui Ioan Bob. <span class="CharOverride-2">A.</span> se adresa, folosind o ortografie etimologizantă, clerului din Transilvania, dar multe articole şi îndeosebi literatura tipărită au un interes mai general. Tipărește studii de teologie, predici, se discută noţiuni de retorică, se alcătuiește o rubrică miscelanee dedicată problemelor de cult, alta de noutăţi culturale, o pagină de beletristică şi o poştă a redacţiei. Alături de Justin Popfiu, versuri dau Iulian Grozescu şi Elie Trăilă, iar lui I.C. Fundescu i se reproduc poeziile apărute în ziarul „Românul” din Bucureşti. În răspunsurile adresate prin poşta redacţiei, şi în comentariile care însoţeau versurile colaboratorilor, J. Popfiu afirmă că poezia are menirea de a cultiva frumosul, sentimentele „fragede şi nobile” şi, în primul rând, iubirea de ţară. La rubrica de ştiri se comentează apariţia unei ediţii noi din fabulele lui Alecu Donici. Elie Trăilă traduce din Lamartine, din Lavieville şi din scriitorul german M. Berend. &#9;<span class="Semnatura">R.Z</span>.</p>
			<p class="Heuristica-PRIMUL"><span class="titlu-12">AMZĂR, Dumitru Cristian</span><span class="CharOverride-2"> </span>(21.X.1906, Cerșani, j. Argeş – 10.III.1999, Sigmaringen, Germania), eseist, etnolog, memorialist, traducător. Este fiul Ioanei (n. Pițigoi) şi al lui Cristian Florea Amzăr, țărani înstăriți, şi cumnatul lui Ernest Bernea, cu a cărui soră, Maria, se căsătorește în 1939. Urmează școala primară în satul natal, după care, între 1918 și 1926, este elev la Liceul „I.C. Brătianu” din Pitești. Între 1926 și 1930 frecventează Facultatea de Litere și Filosofie din București, unde este coleg cu Mircea Eliade și Constantin Noica, fiind licențiat în filosofie cu teza de logică <span class="CharOverride-1">Presupozițiile metafizice ale predicației</span> și cu teza de sociologie <span class="CharOverride-1">Note pentru o teorie a cunoștinței sociologice</span>. Debutează în 1928 la „Poșta informativă”, apoi, tot în 1928, scrie la „Cuvântul”. Face parte din echipele sociologice ale lui D. Gusti (1929–1931) și editează cursurile lui Nae Ionescu (1930–1935). În 1931, cu ajutorul – inclusiv financiar – al lui Nae Ionescu, ajunge în Germania, la Freiburg, pentru continuarea studiilor; acolo îl audiază pe Martin Heidegger. În 1933 este numit la Universitatea din București asistent de cercetare în sociologie, activând și ca secretar al Institutului Social Român pentru secția monografică. Înființează, împreună cu Ernest Bernea, Ion I. Ionică și Ion Samarineanu, revista „Rânduiala” (1935–1938); mai colaborează, de-a lungul anilor, la „Cuvântul”, „Ideea românească”, „Viața literară”, „Convorbiri literare”, „Cercetări literare”, „Revista Fundațiilor Regale”, „Gândirea” ș.a. În 1937 se întoarce în Germania, ajungând la Berlin pentru a-și da doctoratul. Din aprilie 1940 până în august 1944 este secretar al Legației Române din Berlin, înlocuindu-l pe Oskar Walter Cisek. În 1947 și 1948 este lector de limba română la Universitatea din München. Stabilit din 1948 la Wiesbaden, va edita, din 1949, în colaborare cu generalul Ion Gheorghe, publicația „Patria”, subintitulată „Foaia românilor din Germania”, scoate un număr din revista „Omenia” (1951), scrie la „Caete de dor” și editează, în 1954, revista „Frăția Ortodoxă”, „organ de acțiune pentru ortodoxie și românism”. În 1958 își susține, în sfârșit, doctoratul la Universitatea „Johannes Gutenberg” din Mainz, teza <span class="CharOverride-1">Der walachische Fremdenroman Johan Friedrich Mayers. Ein Beitrag zur Kenntnis des deutschen Rumänenbildes im 18. Jahrhundert</span> fiind publicată în 1961, la Wiesbaden, iar în românește în 2008. În perioada 1959 – 1963 este lector de română la Universitatea din Mainz. A mai colaborat la alte reviste ale exilului („Revista Bibliotecii Române”, „Limite”, „Revista scriitorilor români”, „Destin”, „Ethos” ș.a.), dar și la publicații germane (inclusiv la <span class="CharOverride-1">Enciclopedia Brockhaus</span>), desfășurând de asemenea o bogată activitate de conferențiar.</p>
			<p class="Heuristica-BASE">De-a lungul anilor ’30, <span class="CharOverride-2">A.</span> face proiecte, din care deocamdată publică studii și fragmente, pe două fronturi. Zona de interes sociologic-etnologică asociată cu școala lui Gusti – de care se va îndepărta după ce îl critică pe profesor în 1937, începând cu articolul <span class="CharOverride-1">„Știința națiunii”. Reflecții și îndoieli asupra noilor inițiative ale prof. D. Gusti</span>, publicat în „Însemnări sociologice” – este acoperită cu texte precum <span class="CharOverride-1">Sociologia șezătorii</span> (1931) sau <span class="CharOverride-1">Adunările de lume multă la sate</span> (1934). Al doilea front ține de intenția unei filosofii spiritualiste de direcție, unind etosul legionar cu teoria conservator-maioresciană a formelor fără fond. În studiul <span class="CharOverride-1">Gând și cuvânt</span>, tipărit în 1935 în „Rânduiala” și dedicat lui Nae Ionescu, <span class="CharOverride-2">A.</span> identifică neîmplinirile românești din filosofie și politică în lipsa unui raport dintre gând și cuvânt. Incriminând importurile terminologice neologistice („amestecul unui spirit străin de cugetul și graiul nostru”), el pretinde unei filosofii autohtone autentice să fie „nu originală – ceea ce nu-i prea greu –, ci <span class="CharOverride-1">originară</span>, <span class="CharOverride-1">proprie</span>”. Eseistul critică tânăra generație a lui Mircea Eliade și Emil Cioran, care, prin cuvintele cheie „intuiție, experiență, autenticitate, dogmă, trăire, disperare, agonie,… moarte”, ar promova diletantismul filosofic, nu cercetarea, ci eseul: „ținuta demnă, singura vrednică de adevăratul cercetător și gânditor, e părăsită pentru revolta afectivă, resemnarea apatică, văicăreala nedemnă sau vitejia țigănească”. Titu Maiorescu, a cărui teorie a formelor fără fond ocupă un loc central, este citat reverențios, ca reprezentând „momentul socratic al culturii românești”. Într-un alt eseu, <span class="CharOverride-1">Despre înțelesul și condițiile unei filosofii românești</span>, chestiunea importanței lui Maiorescu este reluată: „Fără să fi fost <span class="CharOverride-1">original</span> în vreuna din problemele atacate, Maiorescu a fost <span class="CharOverride-1">originar</span> în toate”. „Adevărata linie […] a dezvoltării noastre filosofice” este socotită a fi linia Maiorescu – Eminescu – Iorga – Nae Ionescu. Deși, în teorie, <span class="CharOverride-2">A.</span> se declară antietnicist și cere, într-un eseu, „depășirea etnicului” („Spiritualul nu înseamnă <span class="CharOverride-1">negarea etnicului</span>, […] ci pur și simplu, <span class="CharOverride-1">depășirea</span> lui”), gândirea lui este profund etnocentrică prin ideea autarhismului – autosuficiența pe care ar trebui să o revendice noua filosofie românească. Într-un eseu din 1936, <span class="CharOverride-1">Începutul sforțării proprii. Gânduri și străduințe ale tineretului de azi</span>, siajul legionar apare cât se poate de limpede prin revendicarea, ca sursă de inspirație pentru căutarea unui „duh nou” transraționalist, a „școlii de luptă și faptă politică a tânărului Corneliu Zelea Codreanu”, alături de „școala de cercetare științifică și meditație istorico-filosofică” a lui Vasile Pârvan și de „școala de meditație filosofico-religioasă […] de strânsă disciplină logică” a lui Nae Ionescu. Proiectul de inginerie etnocentrică al lui <span class="CharOverride-2">A.</span> vizează obținerea, prin reformarea fondului națiunii, a unui „om năzdrăvan”, care „nu va mai avea în viață o atitudine de tocmeală, de lingușire și temenele, de lașitate, ci una de luptă deschisă, de curaj și demnitate, o atitudine eroică”. În locul libertății din democrație, <span class="CharOverride-2">A.</span> așază ca principiu spiritual „rânduiala”, dispusă în trei planuri ierarhice: Dumnezeu; istoria națională („<span class="CharOverride-1">Țară</span> și <span class="CharOverride-1">Neam</span> – iată orizontul istoric al ființării omenești în «lume»“) întrupată în „Căpetenie”; societatea, având la bază celula familială. Ideea de revoluție este admisă doar ca drum de acces către rânduială. Prin urmare, <span class="CharOverride-2">A.</span> aprobă doar revoluția de dreapta, conservatoare și creștină, care readuce „reîntronarea Rânduielii cosmice, istorice și sociale a lumii”, nu revoluția „luciferică” de stânga, fie burgheză, fie ținând de „internaționalismul comunist și mesianismul iudaic”. Sunt criticate, aparent surprinzător, inclusiv națio&#173;nal-socialismul german și fascismul italian, „așa-numitele revoluții de dreapta”, în numele principiului imperialist-expansionist pe care l-ar ascunde. Câțiva ani mai târziu, în 1938, reflectând asupra acestor eseuri, <span class="CharOverride-2">A.</span> va deplora „nefasta influență stilistică a lui Heidegger” asupra sa. În mai 1944 va ține la Freiburg o conferință, <span class="CharOverride-1">Der Kampf gegen den Bolschewismus im Spiegel der rumänischen Dichtung</span>, la care asistă Heidegger, maestrul din umbra căruia se resemnează că nu poate ieși: „decât să fac și eu cu Heidegger ceea ce au făcut aproape toți «filosofii» români cu profesorii lor germani, am preferat să renunț la filosofie ca meserie”. Notațiile apar în jurnalul ținut între 31 august 1938 și 1980 (doar sporadic din 1948) și editat postum cu titlul <span class="CharOverride-1">Jurnal berlinez</span> (2005), sub care publicase o seamă de însemnări în „Revista Fundațiilor Regale” în 1942–1943. Jurnalul, „docu&#173;ment politic excepțional” (Ion Simuț), reprezintă scrierea cea mai consistentă a lui <span class="CharOverride-2">A.</span>, care se descrie ca legionar codrenist și ca anticarlist (Carol al II-lea este „regele călău”), dar se înscrie oportun în Frontul Renașterii Naționale, patronat de rege. Paginile consemnează cu râvnă zvonistica legată de mișcarea legionară din țară, salută venirea lui Ion Antonescu („omul care să pregătească adevărata revoluție morală în țara noastră”), se înfioară în fața asasinării lui N. Iorga și se distanțează de Horia Sima, făcând calambururi („Legiunea a pendulat întotdeauna între crimă și post negru”). De asemenea, notează prezențele românești la Berlin (D. Caracostea, Mircea Djuvara, Mihai Manoilescu ș.a.), rezervându-le invariabil câte o porție variabilă de venin și maliție. <span class="CharOverride-2">A.</span> (re)face din „cuțite și pahare” politica externă a României: regretă bunăoară, în 1939, că nu s-a făcut la timp alianța cu Germania, care „ne-ar fi scăpat de robia capitalismului iudeo–anglo–franco–american” (ie&#173;și&#173;rile antisemite nu lipsesc). În limitele convingerilor sale politice, autorul dă dovadă de realism: în 1940 prezice că, în buna tradiție fanariotă, viitoarele „elemente conducătoare” ale României „vor veni sau din Rusia, sau din Germania, după cum va învinge partida democrată sau cea filo-germană”. Altfel, încearcă să publice, în traducere, <span class="CharOverride-1">Spațiul mioritic</span> de Lucian Blaga (reușind abia în 1959), îl cunoaște pe Carl Schmitt, notând zicerile acestuia despre <span class="CharOverride-1">Miorița</span>, este pasionat de etimologii și, meloman, îl compară pe Herbert von Karajan cu Heidegger și cu Nae Ionescu („Conduce emotiv și subiectiv, devine <span class="CharOverride-1">el </span>eroul propriu-zis și centrul întregului spectacol”). Ca secretar de legație, se autoevaluează fără modestie la sfârșitul mandatului: „tot ce s-a făcut în Germania temeinic ca propagandă românească se datorește 90% mie”. Dacă filosoful din <span class="CharOverride-2">A.</span> își recunoscuse eșecul, istoricul este mai competent, după cum probează un studiu amplu din 1945–1946 – <span class="CharOverride-1">România în al Doilea Război Mondial</span>. Se argumentează tardiv că alianța cu Germania nazistă a fost nefericită și nelegitimă, efect al unor greșeli în lanț înlesnite de mecanismele democratice insuficiente și provocate de lipsa de realism politic a lui Carol al II-lea și a legionarilor. Germania, conform autorului, care își pune la contribuție propria experiență, nu ar fi văzut în România decât o colonie, disprețuind-o pentru că ar avea o cultură și o civilizație inferioare. Un alt studiu istoric mai amplu, elaborat în 1977, este <span class="CharOverride-1">Independența României. 1877–1977</span>. În perioada postbelică <span class="CharOverride-2">A.</span> se va exersa și ca eseist abundent în chestiuni de ortodoxie. Va polemiza cu Gheorghe Racoveanu, de care nu-l despart totuși decât chestiuni triviale, nu ideologice, și, reluând proiectele din tinerețe, va redacta un eseu pe tema <span class="CharOverride-1">Rânduiala la români</span>, editat într-un volum colectiv în 1973, la Paris, în care Heidegger este utilizat pe linia ortodoxismului etnocentric interbelic. <span class="CharOverride-2">A.</span> a tradus, în colaborare cu Raul Vișan, <span class="CharOverride-1">Critica rațiunii practice</span> de Immanuel Kant (exercițiu care are doar meritul pionieratului) și a editat <span class="CharOverride-1">Îndreptar ortodox</span> (1957), o culegere firavă din articolele lui Nae Ionescu, pornind de la <span class="CharOverride-1">Roza vânturilor </span>și făcând selecția selecției.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Gând, cuvânt şi faptă românească</span>, îngr. Marin Diaconu, Bucureşti, 2001; <span class="CharOverride-1">Jurnal berlinez</span>, îngr. Dora Mezdrea şi Dinu D. Amzăr, tr. Gavril Matei-Albastru, București, 2005; <span class="CharOverride-1">Rânduiala, legea lăsată lumii de Dumnezeu</span>, îngr. Dora Mezdrea şi Dinu D. Amzăr, București, 2006; <span class="CharOverride-1">Din istoria relaţiilor româno–germane</span>, tr. Aurel Teodorescu, îngr. Dora Mezdrea şi Dinu D. Amzăr, București, 2008; <span class="CharOverride-1">Istorie românească trăită în Germania</span>, tr. Aurel Teodorescu, îngr. Dora Mezdrea şi Dinu D. Amzăr, București, 2011. <span class="CharOverride-2">Ediții:</span> Nae Ionescu, <span class="CharOverride-1">Îndreptar ortodox</span>, Wiesbaden, 1957.<span class="CharOverride-1"> </span><span class="CharOverride-2">Traduceri:</span> Immanuel Kant, <span class="CharOverride-1">Critica rațiunii practice</span>, pref. Nae Ionescu, București, 1934 (în colaborare cu Raul Vișan).</p>
			<p class="Heuristica___m_RPR"><span class="CharOverride-2">Repere bibliografice: </span><span class="CharOverride-1">D.C. Amzăr</span>, DCS, <span class="CharOverride-1">185–186</span>; Marin Diaconu, <span class="CharOverride-1">In memoriam Dumitru Cristian Amzăr</span>, „Revista de filosofie”, 2000, 5–6; Mihai Neagu-Basarab, <span class="CharOverride-1">Centenar D.C. Amzăr</span>, JL, 2006, 19–24; Sorin Lavric, <span class="CharOverride-1">Cărturarul din exil</span>, RL, 2009, 9; Ileana Corbea, <span class="CharOverride-1">Lecturi posibile, interpretări tardive</span>, JL, 2009, 1–6;<span class="CharOverride-1"> </span>Popa, <span class="CharOverride-1">Ist. lit.</span>, I, <span class="CharOverride-1">701–702</span>; Manolescu, <span class="CharOverride-1">Enciclopedia</span>, <span class="CharOverride-1">43–46</span>; Dora Mezdrea, <span class="CharOverride-1">Dumitru C. Amzăr</span>, în <span class="CharOverride-1">Dimitrie Gusti şi colaboratorii</span>, <span class="CharOverride-1">Cornova 1931</span>, îngr. Marin Diaconu, Zoltán Rostás şi Vasile Şoimaru, Chişinău, 2011, <span class="CharOverride-1">619–655</span>; Simuț, <span class="CharOverride-1">Vămile</span>, <span class="CharOverride-1">317–320</span>.&#9;<span class="Semnatura">M.I</span>.</p>
			<div class="_idGenObjectLayout-1">
				<div id="_idContainer007">
					<div id="_idContainer005" class="_idGenObjectStyleOverride-1">
						<p class="Titlu-Nume-H">AMZULESCU, Al. I. [Alexandru I.]</p>
						<p class="Titlu-mic-DATE"> (4.XII.1921, Valea Stanciului, j. Dolj – 9.VIII.2011, București), folclorist.</p>
					</div>
					<div id="_idContainer006" class="_idGenObjectStyleOverride-1">
						<img class="_idGenObjectAttribute-1" src="04_AmAn_210-305-web-resources/image/AmzulescdAl_I.png" alt="" />
					</div>
				</div>
			</div>
			<p class="Heuristica-PRIMUL">Este fiul Mariei Amzulescu (n. Dobrotescu) şi al lui Ion Amzulescu, învățători. Face ciclul secundar la Craiova (1930–1938) şi studii universitare la Facul&#173;tatea de Litere și Filosofie din Bucureşti (1938–1942), devenind doctor în filologie tot aici (1968) cu teza <span class="CharOverride-1">Balada populară din Muscel</span>. Mai întâi profesor secundar în Capitală (1948–1951), funcţionează apoi, până la pensionare, în calitate de cercetător la Institutul de Etnografie şi Folclor din Bucureşti, unde este o vreme şi secretar ştiinţific (1958–1970) sau şef de sector (1971–1983). A fost redactor-şef al „Revistei de etnografie şi folclor” (1980–1985) şi membru în colegiul de redacţie al revistei „Datini”. Colaborează şi la „Demos” (Berlin), „Limbă şi literatură”, „Memoriile Comisiei de Folclor” ș.a.</p>
			<p class="Heuristica-BASE">În generaţia sa de folclorişti <span class="CharOverride-2">A.</span> se distinge prin amploarea şi calitatea lucrărilor, ilustrându-se atât în cercetările de teren şi textologie, cât şi în studiile monografice şi în propunerile de sinteză novatoare (teoretică şi practică). Primul său exerciţiu folcloristic, izvorât din cercetarea pasionată de arhivă şi de teren, s-a concentrat în studiul introductiv la culegerea <span class="CharOverride-1">Ion ăl Mare</span> (1963). De altfel, preocupările lui <span class="CharOverride-2">A.</span> privind cântecul bătrânesc se divid în două etape. Celei dintâi, cuprinsă între anii 1950 şi 1964, îi corespund primele cercetări de teren, studiul menționat, culegerea <span class="CharOverride-1">Vechi cântece de viteji</span> (1956, în colaborare cu Gheorghe Ciobanu) şi <span class="CharOverride-1">Balade populare româneşti</span> (I–III, 1964; Premiul „B. P. Hasdeu” al Academiei RPR). În cursul acestei etape <span class="CharOverride-2">A.</span> a cules folclor în toate judeţele câmpiei dunărene şi a înregistrat pe bandă peste 600 de balade. Descoperirea unora dintre cei mai buni deţinători ai tradiţiei vii de cântece epice, observarea directă, imprimarea selectivă pe bandă de magnetofon a repertoriului acestora, odată cu notarea a numeroase informaţii, mărturii şi observaţii concrete şi amănunţite asupra personalităţii, repertoriului şi stilurilor, asupra evoluţiei gustului şi a procesului de creaţie, ca şi asupra circulaţiei variantelor în oralitatea vie, au dus la constituirea unei remarcabile surse de informaţie; valoarea ei va creşte pe măsura trecerii anilor, odată cu accentuarea dispariţiei cântecelor bătrâneşti din tradiţia folclorică nemijlocită. În acelaşi interval <span class="CharOverride-2">A.</span> a elaborat şi o metodologie a culegerii şi transcrierii, adecvată relevării specificului genului şi stilului cântecelor epice versificate. În cea de-a doua etapă a activităţii sale (1965–1985), aceea a maturităţii ştiinţifice şi a sintezei, <span class="CharOverride-2">A.</span> procedează la transcrierea susţinută, metodică a celor mai valoroase texte poetice. O parte dintre acestea au alcătuit florilegiul <span class="CharOverride-1">Cântece bătrâneşti</span> (1974), care cuprinde 107 variante reprezentând 71 tipuri de cântece fantastice, vitejeşti şi despre Curtea feudală. Volumul reţine atenţia deopotrivă prin orientările moderne propuse de studiul introductiv şi prin noul sistem de transcriere şi editare a baladelor. Adept al punctului de vedere sincretic, <span class="CharOverride-2">A.</span> ia în considerare ambii factori (poetic şi muzical), care sunt inseparabili şi se înrâuresc reciproc. Lucrarea aduce o contribuţie majoră la cunoaşterea legilor oralităţii cântecului bătrânesc, a „procesului firesc de alcătuire şi desfăşurare a baladei”. Printr-un sistem ingenios, <span class="CharOverride-2">A.</span> evidenţiază o serie de caracteristici intime ale cântecului bătrânesc, care se manifestă în timpul executării acestuia de către performer. Este propusă astfel o nouă înţelegere a mişcării cântecului bă&#173;trâ&#173;nesc, a alcătuirii sale, a manierelor stilistice ale unor interpreţi de talent, prezentaţi în capitolul <span class="CharOverride-1">Biografii şi repertorii de informatori principali</span>. Cartea stă sub un bine marcat semn al înnoirii în studierea baladei. <span class="CharOverride-1">Cântecul epic eroic. Tipologie şi corpus de texte poetice</span> (1981; Premiul „Timotei Cipariu” al Academiei RSR) se autorecomandă cu obiectivitate ca fiind „fără îndoială cea mai amplă însumare de izvoare ale cântecului epic”. Deşi este păstrată structura antologiei precedente, se fac corectivele impuse de câştigurile aduse de cercetările ulterioare. Astfel, celor 352 tipuri de cântece epice cunoscute până atunci li se adaugă acum alte 49 de tipuri şi două subtipuri. La acelaşi nivel ştiinţific se ridică lucrarea următoare, <span class="CharOverride-1">Balada familială. Tipologie şi corpus de texte poetice</span> (1983). Paginile care alcătuiesc alte două cărți, <span class="CharOverride-1">Cântecul nostru bătrânesc</span> (1986) şi <span class="CharOverride-1">Repere şi popasuri în cercetarea poeziei populare</span> (1989), relevă în <span class="CharOverride-2">A.</span> un teoretician deschis unei palete foarte largi de probleme. Și <span class="CharOverride-1">Cântecul popular din Muscel – monografie folclorică zonală</span> (1990) sau un amplu studiu care aduce o viziune integratoare proprie asupra <span class="CharOverride-1">Mioriței</span>, cu o retrospectivă asupra problemelor pe care le-a ridicat (2001, revizuit în 2005) ș.a. îl situează între cercetătorii cei mai avizați ai folclorului românesc.</p>
			<p class="Heuristica_CITAT"><span class="CharOverride-1">Al. I. Amzulescu a desfăşurat o activitate folclorică completă, executând absolut toate operaţiile pe care le pretinde stadiul actual al dezvoltării disciplinei ştiinţifice căreia i s-a dedicat, putându-se spune, fără reticenţe, că este, în acest moment, cel mai bun specialist pe care îl avem pentru domeniul în cauză. Şi, mergând mai departe, se poate chiar afirma că Al. I. Amzulescu este cel mai bun specialist al problemelor pe care le pune studiul cântecului nostru epic ce l-am avut vreodată. </span></p>
			<p class="Heuristica_CITAT_semnat">Adrian Fochi</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Cântecul epic eroic. Tipologie şi corpus de texte poetice</span>, Bucureşti, 1981; <span class="CharOverride-1">Balada familială. Tipologie şi corpus de texte poetice</span>, Bucureşti, 1983; <span class="CharOverride-1">Cântecul nostru bătrânesc</span>, pref. Iordan Datcu, Bucureşti, 1986; <span class="CharOverride-1">Repere şi popasuri în cercetarea poeziei populare</span>, postfaţă Iordan Datcu, Bucureşti, 1989; <span class="CharOverride-1">Cântecul popular din Muscel – monografie folclorică zonală</span>, MCF, t. IV, 1990, partea II; <span class="CharOverride-1">Valori de patrimoniu ale cântecului bătrânesc din Oltenia</span>, Bucureşti, 2000; <span class="CharOverride-1">Mioriţa şi alte studii şi note de folclor românesc alese din anii 1975–2000</span>, îngr. Oana Petrică, pref. Nicolae Constantinescu și Al. Dobre, Bucureşti, 2001; ed. 2, București, 2005; <span class="CharOverride-1">Despre obârşii... et quibusdam aliis!</span>, postfață Nicolae Constantinescu,<span class="CharOverride-1"> </span>Craiova, 2003. <span class="CharOverride-2">Culegeri, antologii: </span><span class="CharOverride-1">Doine, cântece, strigături</span><span class="CharOverride-2">, </span>Bucureşti,<span class="CharOverride-1"> </span>1955 (în colaborare cu Gheorghe Ghiţă);<span class="CharOverride-1"> Vechi cântece de viteji</span>, Bucureşti, 1956 (în colaborare cu Gheorghe Ciobanu); <span class="CharOverride-1">Ion ăl Mare</span>,<span class="CharOverride-1"> </span>introd. edit.,<span class="CharOverride-1"> </span>Bucureşti, 1963; <span class="CharOverride-1">Balade populare româneşti</span>, I–III, introd. edit., Bucureşti, 1964; <span class="CharOverride-1">Cântece şi jocuri din Muscel</span>, Bucureşti, 1964 (în colaborare cu Paula Carp); <span class="CharOverride-1">Toma Alimoş. Balade populare româneşti</span>, I–II, Bucureşti, 1967; <span class="CharOverride-1">Cântece bătrâneşti</span>, introd. edit., Bucureşti, 1974; <span class="CharOverride-1">Capodopere ale literaturii populare româneşti</span>, îngr. şi pref. Florea Firan, Craiova, 2003; <span class="CharOverride-1">Cântecul poporan din Muscel</span>, pref. Marian Munteanu, București, 2010 (în colaborare cu Marian Munteanu).</p>
			<p class="Heuristica___m_RPR"><span class="CharOverride-2">Repere bibliografice:</span> Emilia Comişel, <span class="CharOverride-1">„Vechi cântece de viteji”</span>, REF, 1957, 1–2; Ioan Şerb, <span class="CharOverride-1">„Balade populare româneşti”</span>, GL, 1965, 12; Al. Dobre, <span class="CharOverride-1">„Balade populare româneşti”</span>, REF, 1967, 2; Şerban Cioculescu, <span class="CharOverride-1">„Cântece bătrâneşti”</span>, RL, 1976, 23; Streinu, <span class="CharOverride-1">Pagini</span>, V, <span class="CharOverride-1">420–422</span>; Nicolae Constantinescu, <span class="CharOverride-1">[Al. I. Amzulescu]</span>, „Ethnologica”, 1982, CLT, 2011, 20, REF, 2012, 1–2; Mihai Coman, <span class="CharOverride-1">Sinteză şi tipologie</span>, VR, 1983, 11; Adrian Fochi, <span class="CharOverride-1">„Cântecul epic eroic. Tipologie şi corpus de texte</span>”, AAF, 1983; Ion Şeuleanu, <span class="CharOverride-1">„Balada familială”</span>, AAF, 1987; Sabina Ispas, <span class="CharOverride-1">„Cântecul popular din Muscel”</span>, REF, 1996, 1–2; Datcu,<span class="CharOverride-1"> Dicţ. etnolog.</span>,<span class="CharOverride-1"> 52–55</span>; I. Oprișan, <span class="CharOverride-1">La hotarul dintre lumi</span>, București, 2006, <span class="CharOverride-1">395–402</span>; Datcu, <span class="CharOverride-1">Pagini</span>, <span class="CharOverride-1">159–162</span>; Sabina Ispas, <span class="CharOverride-1">Alexandru I. Amzulescu </span>(<span class="CharOverride-1">December the 4</span><span class="CharOverride-8">th</span><span class="CharOverride-1">, 1921 – August the, 9</span><span class="CharOverride-8">th</span><span class="CharOverride-1">, 2011</span>), REF, 2012, 1–2. <span class="CharOverride-1">&#9;</span><span class="Semnatura">I.D</span><span class="CharOverride-1">.</span></p>
			<p class="Heuristica_PRIMUL_Semnat"><span class="titlu-12">ANALELE ACADEMIEI ROMÂNE</span>,<span class="CharOverride-4"> </span>publicaţie a Academiei Române, care apare la Bucureşti. În septembrie 1868 G. Barițiu considera necesară și urgentă editarea unei reviste cu titlul „Analele Societății Academice Române”, care urma să cuprindă pentru început istoricul fondării societății, procesele-verbale și alte acte ale ședințelor, „astfel încât publicul să poată avea în vedere activitatea și progresul societății”. În 1869 a ieşit de sub tipar primul tom, care se deschide cu decretul din 1 aprilie 1866, de înființare a Societății Literare Române, și continuă cu prezentarea activității acesteia între 1867 și 1869. Fidelă obiectivelor ei inițiale, publicația a apărut fără întrerupere sub titlul „Analele Societății Academice Române” pentru perioada 1869–1878, „Analele Academiei Române” între 1879 și 1948, „Analele Academiei Republicii Populare Române” între 1948 și 1965, „Analele Academiei Republicii Socialiste România” între 1965 și 1989 și din nou „Analele Academiei Române” din 1990. <span class="CharOverride-2">A.A.R.</span> oglindește întreaga activitate științifică și administrativă a Academiei Române: comunicări științifice din cele mai diverse domenii ale științei și culturii, aspectele financiare legate de proprietățile donate Academiei, analiza activității Bibliotecii Academiei Române și a Cabinetului numismatic, a școlilor române de la Roma și Paris, a fundațiilor, relațiile cu străinătatea etc. <span class="CharOverride-2">A.A.R.</span> au cunoscut mai multe serii și părți corespunzătoare anumitor etape din evoluția instituției academice și a problematicii dezbătute în cadrul ei. Din 1869 până în prezent au apărut cinci serii: prima serie (1869–1878) a apărut în unsprezece tomuri; până la tomul IX inclusiv cuprinde atât „Dezbaterile” cât și „Memorii și notițe”, tomurile X și XI fiind structurate în două părți: secțiunea I, sesiunea anilor 1877 și 1878; secțiunea a II-a, „Memorii și notițe”. Totodată, în cadrul primei serii s-au publicat și discursurile de recepție rostite de Al. Papiu-Ilarian (<span class="CharOverride-1">Viața, operele și ideile lui Georgiu</span> Șincai, cu răspuns de G. Barițiu, 1869), G. Sion (<span class="CharOverride-1">Alexandru Donici. Viața și</span> <span class="CharOverride-1">operele sale</span>, cu răspuns de V.A. Urechia, 1870), Petrache Poenaru (<span class="CharOverride-1">Giorgiu Lazăr şi şcoala română</span>, cu răspuns de G. Sion, 1871), S. Fl. Marian (<span class="CharOverride-1">Cromatica poporului român</span>, cu răspuns de B.P. Hasdeu, 1882), A.M. Marienescu (<span class="CharOverride-1">Viața și operele lui Petru Maior</span>, cu răspuns de V.A. Urechia, 1882) ş.a. Seria a doua, apărută între 1879 și 1920, cuprinde patruzeci de tomuri, dintre care primele opt sunt structurate în două secțiuni: „Dezbaterile” și „Memorii și notițe”, următoarele treizeci şi două de tomuri având câte trei părți: „Dezbateri”, „Memoriile Secțiunii istorice” și „Memoriile Secțiunii ştiințifice”, ea continuând însă în privința „Dezbaterilor” până în 1947 cu încă cincisprezece tomuri. Seria a treia, apărută între 1921 și 1946, cuprinde „Memoriile Secțiunii literare”, „Memoriile Secțiunii istorice” și „Memoriile Secțiunii ştiințifice”. Ultimele două tomuri privind activitatea Academiei Române din perioada iunie 1946–iunie 1948, rămase în manuscris, au fost publicate, pentru completarea seriei, în 2000. Între 1949 și 1986 din seria a patra au apărut treizeci şi şase de volume, alte trei – cuprinzând anii 1987–1989 – apărând între 1999 și 2001, dar cu o structură complet modificată față de cele anterioare: locul prezentării ample a lucrărilor adunărilor generale și a secțiilor a fost luat de menționarea manifestărilor științifice organizate de Academia Română, singură sau împreună cu alte instituții de cultură, de învățământ superior sau de cercetare, a comemorării unor personalități ale vieții culturale și științifice române și străine, a relațiilor cu străinătatea. După 1989 s-a început publicarea seriei a cincea, din care până în prezent au apărut douăzeci şi unu de volume, ce acoperă perioada 1990–2010, această ultimă serie îmbinând cele două structuri ale publicației, în prezent în cuprinsul ei regăsindu-se atât stenogramele adunărilor generale, prezentarea activității Bibliotecii și a Editurii Academiei, cât și manifestările științifice și relațiile externe desfășurate în cuprinsul unui an, ele fiind completate, ca și în volumele din seria anterioară, cu prezentarea structurii Academiei (componența Biroului, a Prezidiului și a secțiilor) și cu medalioanele membrilor Academiei decedați în anul respectiv. Paralel, au continuat să apară „Memoriile” secției istorice și ale celei științifice. Din 1879 se tipăresc și versiuni prescurtate, în franceză, ale lucrărilor pe secțiuni: „Bulletin de la Séction scientifique”<span class="CharOverride-1"> </span>(condus de Ştefan Hepites, Grigore Antipa, Traian Săvulescu), „Bulletin de la Séction historique”<span class="CharOverride-1"> </span>(N. Iorga) şi „Langue et littérature” (Theodor Capidan şi Dimitrie Caracostea). În <span class="CharOverride-2">A.A.R.</span> un loc important îl ocupă problemele legate de limba și literatura română, ilustrative fiind discursurile şi studiile de lingvistică, folcloristică şi istorie literară, cu un pregnant accent de pionierat. Domeniul lingvistic deţine prioritatea, dacă s-ar aminti doar temeinicele cercetări ale lui B.P. Hasdeu: „Sunt zece ani de când eu începusem a studia şi nu încetez de-a tot urmări marea problemă a genealogiei popoarelor balcanice” (<span class="CharOverride-1">Cine sunt albanezii?</span>, t. XXIII, 1901) sau ale lui Pericle N. Papahagi (<span class="CharOverride-1">Megleno-românii</span>, t. XXV, 1902–1903), Ovid Densusianu (<span class="CharOverride-1">Din istoria amuţirii lui „u” final în limba română</span>, t. XXVII, 1904–1905). O menţiune aparte i se cuvine studiului lui Ioan Slavici, membru corespondent (<span class="CharOverride-1">Aşezarea vorbelor în româneşte</span>, t. XXVII, 1904–1905), studiu ce atestă preocuparea prozatorului în privința utilizării eficiente a limbii, acesta elaborând chiar o teorie sui-generis a receptării: „Atunci dar, când scriind ne adresăm la toată lumea, şi la cei prezenţi şi la cei viitori, avem să facem nu numai alegerea şi întrebuinţarea, ci totodată şi aşezarea vorbelor potrivit cu deprinderea obştească”, pentru că „multe din cele mai preţioase scrieri ale noastre sunt lipsite de claritate şi de cuvenita preciziune”. Înscriindu-se în acelaşi impuls de recuperare, studiile lui N. Iorga (<span class="CharOverride-1">Câteva documente de cea mai veche limbă românească</span>, <span class="CharOverride-1">Contribuţii la istoria literaturii române în veacul al XVIII-lea şi al XIX-lea, </span>t. XXVIII, 1905–1906), Sextil Puşcariu (în colaborare cu M. Bartoli, A. Belulovici, A. Bihan, <span class="CharOverride-1">Studii istro-române</span>, t. XXVIII), Tudor Pamfile (<span class="CharOverride-1">Jocuri de copii. Adunate din satul Ţepu – judeţul Tecuciu</span>, t. XXVIII), Ioan Bianu (<span class="CharOverride-1">Însemnări autografe scrise într-o carte veche de Dosofteiu Mitropolitul Moldovei.</span> <span class="CharOverride-1">1663–1686</span>, t. XXXVI, 1913–1914), Onisifor Ghibu (<span class="CharOverride-1">Din istoria literaturii didactice româneşti</span>, t. XXXVIII, 1915–1916) aduc contribuţii importante la configurarea în mers a filologiei româneşti. O contribuţie documentară deosebită o reprezintă materialul publicat de Iacob C. Negruzzi, <span class="CharOverride-1">Începuturile literare ale lui Constantin Negruzzi </span>(t. XXXII, 1909–1910), în care sunt dezvăluite amănunte privind încercările literare ale tatălui său, aproximate să fi început la vârsta de „13, 14, până la 15 ani”. Un episod insolit în viaţa <span class="CharOverride-2">A.A.R.</span> este reprezentat de versurile publicate în paginile ei de Duiliu Zamfirescu (<span class="CharOverride-1">Miriţă. Poem eroic</span>, partea întâi, <span class="CharOverride-1">Oltul</span>, t. XXXII, 1909–1910), lucru neobişnuit în cuprinsul unui periodic academic. Printre cele mai importante discursuri de recepţie publicate în această perioadă sunt ale lui Iosif Vulcan (<span class="CharOverride-1">Dimitrie Țichindeal. Date noi despre viața și activitatea lui</span>, cu răspunsul lui V.A. Urechia, 1892), A.D. Xenopol (<span class="CharOverride-1">Mihail Kogălniceanu</span> cu răspunsul lui D. A. Sturdza, 1895), Ioan Bianu (<span class="CharOverride-1">Despre introducerea limbii românești în Biserica românilor</span>, cu răspunsul lui D.A. Sturdza, 1904), Duiliu Zamfirescu (<span class="CharOverride-1">Poporanismul în literatură</span>, cu răspunsul lui Titu Maiorescu, 1909), N. Iorga (<span class="CharOverride-1">Două concepţii istorice</span>, cu răspunsul lui A.D. Xenopol, 1911), Barbu Delavrancea (<span class="CharOverride-1">Din estetica poeziei populare</span>, cu răspunsul lui Iacob Negruzzi, 1913), Ovid Densusianu (<span class="CharOverride-1">Barbu Delavrancea</span>, cu răspunsul lui Ioan Bianu, 1919), Sextil Puşcariu (<span class="CharOverride-1">Locul limbii române între limbile romanice</span>, cu răspunsul lui Ioan Bianu, 1920), Octavian Goga (<span class="CharOverride-1">Coşbuc</span> cu răspunsul lui G. Bogdan-Duică, 1923), Mihail Sadoveanu (<span class="CharOverride-1">Poezia populară</span>, cu răspunsul lui G. Bogdan-Duică, 1923), Nichifor Crainic (<span class="CharOverride-1">Elogiul lui Octavian Goga</span>, cu răspunsul lui Lucian Blaga, 1941). Seria a treia a „Memoriilor” debutează în 1924 şi aduce nu doar nume noi, ci şi o mai mare deschidere spre universalitate. Se observă efortul de lărgire a interesului ştiinţific, îndreptat acum şi asupra metodologiei comparatiste, şi o atenuare a etnocentrismului cultural. Apar studii în limbi străine: Ramiro Ortiz (<span class="CharOverride-1">Leopardi e la Spagna</span>, t. I, 1924; <span class="CharOverride-1">Goldoni e la Francia</span>, t. III, 1927; <span class="CharOverride-1">Per la fortuna del Petrarca in Romania. 1783–1928</span>, t. V, 1930–1931), Dragoş Protopopescu (<span class="CharOverride-1">Unknown Congreve, a Sheaf of Poetical Scraps</span>, t. I, 1924). Iacob Negruzzi îşi continuă demersul, publicând „un şir de scrisori ale unor autori de foarte mare valoare, care au încetat din viaţă în timpurile cele mai recente”: Ioan Bogdan, A.D. Xenopol, Al. Vlahuţă. Acelaşi lucru îl face şi Emil Vîrtosu, publicând <span class="CharOverride-1">Scrisori inedite ale lui I. Heliade-Rădulescu către preotul Cosma Moşescu din Brăila între anii 1857–1872. </span>Demn de remarcat în ce priveşte pulsul literaturii în epocă este studiul lui I.A. Bassarabescu <span class="CharOverride-1">Două epoci în literatura română</span>, studiu ce se vrea echilibrat în aprecierea tendinţelor literare, dar care rămâne tributar aceluiaşi tradiţionalism al generaţiei. Ceva mai târziu Mihail Dragomirescu va aplica o schemă oarecum rigid-reductivă în aprecierea universalităţii scriitorilor români, din tendinţa obsesivă de surmontare a complexului de cultură mică. El va supune scrisul unor autori fundamental diferiţi (Eminescu, Caragiale, Alecsandri) procustienei ecuaţii „fond–formă–armonie” în studiile <span class="CharOverride-1">Eminescu – poet universal</span>, <span class="CharOverride-1">Caragiale în poezia lumii</span> şi <span class="CharOverride-1">Vasile Alecsandri în poezia universală</span>. O contribuţie importantă aduce C. Rădulescu-Motru prin revizuirea şi completarea lucrării sale din 1927 privind „personalismul energetic”: <span class="CharOverride-1">Morala personalismului energetic </span>(t. XIV–XV, 1944–1946) şi <span class="CharOverride-1">Materialismul şi personalismul în filosofie</span> (t. XVI–XVII, 1946–1948). Alte studii: Alexandru Marcu, <span class="CharOverride-1">Romanticii italieni şi români</span>, <span class="CharOverride-1">Vasile </span><span class="CharOverride-1">Alecsandri şi Italia</span>, N. Cartojan, <span class="CharOverride-1">Legendele Troadei în literatura veche românească</span>, <span class="CharOverride-1">Mihail Kogălniceanu. Activitatea literară</span>, G. Popa-Lisseanu, <span class="CharOverride-1">Un manuscris al Gramaticei lui Eliade Rădulescu,</span> Sextil Puşcariu, <span class="CharOverride-1">Dicţionarul Academiei</span>, <span class="CharOverride-1">B.P. Hasdeu ca lingvist, </span>Tudor Vianu<span class="CharOverride-1">, Influenţa lui Hegel în cultura românească</span>, Th. Capidan, <span class="CharOverride-1">Originea macedoromânilor</span>. <span class="CharOverride-1">Răspuns d-lui Keramopoulos de la Academia Greacă din Atena, referitor la originea greacă a macedoromânilor</span>, Nichifor Crainic, „<span class="CharOverride-1">Anul 1840”. 100 de ani de când apărea în </span>„<span class="CharOverride-1">Dacia literară”</span> <span class="CharOverride-1">poezia lui Grigore Alexandrescu,</span> Carlo Tagliavini, <span class="CharOverride-1">O psaltire românească necunoscută din 1748</span>, Iorgu Iordan, <span class="CharOverride-1">O disciplină lingvistică nouă: fonologia</span>, etc. Discursurile de recepţie publicate în acest interval acoperă un perimetru larg de preocupări: George Enescu, <span class="CharOverride-1">Despre Iacob Negruzzi şi despre intrarea muzicii la Academia Română</span> (cu răspunsul lui Gh. Ţiţeica, 1933); Lucian Blaga, <span class="CharOverride-1">Elogiul satului românesc </span>(cu răspunsul lui Ion Petrovici, 1937), Liviu Rebreanu, <span class="CharOverride-1">Lauda ţăranului român</span> (cu răspunsul lui Ion Petrovici, 1940). Noua serie, iniţiată ca urmare a schimbării regimului politic şi a instaurării comandamentelor comuniste, începe în 1949. Virajul neaşteptat se oglindeşte abrupt în conţinutul şi retorica publicaţiei, devenită obedientă noii conduceri poli&#173;tice. Centrul de greutate al preocupărilor academice se mută pe evenimente ocazionale, pe fondul unei priviri orientate exclusiv spre Răsărit: A. Toma,<span class="CharOverride-1"> Puşkin, făclie peste vremuri</span>; Geo Bogza,<span class="CharOverride-1"> Perspective</span> <span class="CharOverride-1">deschise creaţiei literare de planul stalinist de transformare a naturii</span>; Iorgu Iordan,<span class="CharOverride-1"> Influenţe ruseşti asupra limbii române</span>. Limbajul academic e infestat de expresii aparţinând limbajului de lemn al propagandei staliniste: „duşman de clasă”, „luptă de clasă”, „gloriosul popor rus”, „omul sovietic” etc. <span class="CharOverride-2">A.A.R. </span>se transformă într-un organ al propagandei comuniste, a cărui unică preocupare, în afara „politicii de partid”, o reprezintă comemorările şi aniversările riguros controlate. Caracterul ştiinţific al studiilor publicate se estompează până la insignifianţă, făcând loc unei „implicări” utopice în realitate, ridicată pe o schelărie lexicală ce aparţine exclusiv ideologicului. De pildă, comunicarea lui Geo Bogza, <span class="CharOverride-1">Perspective..., </span>prezentată în şedinţa plenară din 25 februarie 1949, este simptomatică. Pornind de la derizoriul propagandistic al unui eveniment minor, scriitorul construieşte, obedient, o utopie radical ruptă de literatură, a cărei inconsistenţă nu poate fi camuflată de niciun arabesc stilistic. Dincolo de „pitorescul” situaţiei, relieful conturat de o asemenea retorică astupă orice libertate stilistică, impunând o poetică emfatică a triumfalismului şi entuziasmului deontologizat, ce va marca literatura noastră până la popasul vremelnic al „dezgheţului” ideologic situat între instaurarea „regimului Ceauşescu” şi „revoluţia culturală” de inspiraţie asiatică. Timid, în conţinutul publicaţiei se mai strecoară, în dosul perdelelor de ideologie, studii a căror rezistenţă este una tăcută, tocmai prin tematica evazivă pe care o profesează. Pot fi amintite între 1956 şi 1960 <span class="CharOverride-1">Andersen povestitorul</span> (Al. A. Philippide), <span class="CharOverride-1">Henrik Ibsen</span> (G. Călinescu); <span class="CharOverride-1">Risor&#173;gimentul şi Unirea Principatelor</span> (Andrei Oţetea), <span class="CharOverride-1">Gh. Bariţ. Cuvânt comemorativ la 150 de ani de la naşterea sa </span>(David Prodan) ş.a. Volumul XII, din 1962, reproduce discursurile rostite cu ocazia primi&#173;rii în Academie a scriitorului guatemalez Miguel Ángel Asturias (cuvânt introductiv de Iorgu Iordan). Opera scriitorului este prezentată de Zaharia Stancu şi de Eugen Jebeleanu, iar cuvântul de răspuns al acestuia este completat de o comunicare privind contribuţia pe care romanul o aduce sociologiei. Volumul XVI, din 1966, este unul aniversar (centenarul Academiei), însoţit de o anexă ce cuprinde sesiunea solemnă din 26 septembrie 1966, consacrată acestui eveniment. Din păcate, atât <span class="CharOverride-2">A.A.R.</span>, cât şi „Memoriile” (ce reapar în 1977), puternic politizate, cuprind şi telegrame adresate familiei Ceauşescu, totul culminând cu discursurile prilejuite de alegerea preşedintelui statului ca membru titular şi preşedinte de onoare al Academiei RSR. Seria a patra a „Memoriilor Secţiei de ştiinţe filologice, literatură şi arte”<span class="CharOverride-1"> </span>conţine o casetă redacţională: Al. Graur (redactor responsabil), Jean Livescu (redactor responsabil adjunct), Şerban Cioculescu, Virgil Vătăşianu, Al. Balaci, Boris Cazacu, G. Ivănescu, H. Mihăescu, Matei Socor (membri), Al. Ionaşcu (secretar ştiinţific). În <span class="CharOverride-1">Cuvânt înainte</span> Al. Graur consemnează preocupările care intră în profilul Secţiei în seria reluată „după o foarte lungă întrerupere”. Prioritară este „elaborarea tratatului de <span class="CharOverride-1">Istoria limbii române</span>”. La secţiunea de lingvistică publică Ion Coteanu, Alexandru Niculescu, Al. Graur, Mioara Avram, Valeria Guţu Romalo, Tatiana Slama-Cazacu ş.a. Studii de folcloristică semnează Adrian Fochi, iar de literatură Şerban Cioculescu, Zoe Dumitrescu-Buşulenga, D. Vatamaniuc, Mircea Anghelescu. Un eveniment notabil în direcţia efortului de emancipare de sub tutela ideologiei şi de orientare a cercetării pe un teritoriu al profesionalismului îl reprezintă simpozionul <span class="CharOverride-1">Limbajul criticii literare</span>, organizat de Comisia pentru cultivarea limbii române a Academiei RSR, în colaborare cu Secţia de ştiinţe filologice, literatură şi arte, la 11 mai 1983. Lucrările sunt cuprinse în tomul V, 1983–1984: <span class="CharOverride-1">Limbajul critic la o răscruce </span>(Şerban Cioculescu), <span class="CharOverride-1">Tentaţia paradoxului în limbajul critic–literar </span>(Carmen Vlad), <span class="CharOverride-1">Limbajul critic–limbaj artistic</span> (Mircea Martin). Seria a patra a „Memoriilor Secţiei de ştiinţe filologice, literatură şi arte” mai cuprinde conferinţe, mese rotunde, dezbateri, comunicări omagiale. Odată cu 1990 se produce o cotitură majoră în biografia publicaţiilor Academiei Române, ducând la depolitizarea acestora. În paginile <span class="CharOverride-2">A.A.R.</span> se publică lucrările adunărilor generale, scurte biografii ale membrilor nou aleși, lista premiilor Academiei și a discursurilor de recepție, manifestările științifice, aniversările și comemorările organizate de secțiile Academiei în anul respectiv. Între acestea, sesiunile științifice consacrate lui Ion Creangă (1990), I.L. Caragiale, Tudor Arghezi (1992), E. Lovinescu (1993), Ion Barbu (1994), Tristan Tzara (1996), Ioan Slavici (1998), G. Călinescu (1999), Marin Preda (2000), Ion Heliade-Rădulescu (2002), Zaharia Stancu (2003), Nichita Stănescu (2004), Marin Sorescu (2005), Ioan Bianu (2006), B.P. Hasdeu (2007), Grigore Vieru (2009), Dimitrie Cantemir (2010), dar și simpozioanele și dezbaterile: <span class="CharOverride-1">Elemente etnologice în cartea românească veche </span>(1990), <span class="CharOverride-1">Conștiință și cultură în procesul transformărilor actuale din societatea românească</span> (1992), <span class="CharOverride-1">Limba română și varietățile ei locale</span> (1994), <span class="CharOverride-1">Clasicii dramaturgiei universale în imagine românească: W. Shakespeare </span>(1997), <span class="CharOverride-1">G. Călinescu față cu noua critică literară</span> (2010) etc. Totodată, în paginile <span class="CharOverride-2">A.A.R. </span>sunt consemnate unele dintre realizările de excepție ale Academiei Române: <span class="CharOverride-1">Dicționarul limbii române</span>, <span class="CharOverride-1">Dicționarul general al literaturii române</span>, <span class="CharOverride-1">Dicționarul ortografic, ortoepic și morfologic al limbii române</span>, volumele seriei „Opere fundamentale”, publicarea facsimilată a manuscriselor lui Eminescu ş.a. &#9;<span class="Semnatura">N.S.</span></p>
			<p class="Heuristica_PRIMUL_Semnat"><span class="CharOverride-2">ANALELE BRĂILEI</span>, „revistă de cultură regională” care apare la Brăila între ianuarie 1929 și 1940, în primul an bimensual, apoi din 1930 trimestrial. Din comitetul de direcție fac parte Nae Ionescu, Paul Demetriad, Radu Portocală și Gh. T. Marinescu, acesta din urmă fiind și director; din 1931 apare ca secretar de redacție Mih. Trufașu. Articolul <span class="CharOverride-1">Schiță de program</span>, publicat în fruntea primului număr sub semnătura lui Gh. T. Marinescu (cu posibile influențe venind dinspre linia ideologică a lui Nae Ionescu), anunță că revista „și-a propus să studieze toate laturile vieții unui oraș și ale unui ținut, atât sub unghiul istoric, cât și sub cel al actualității” și face teoria regionalismului cultural: „Această idee de regionalism, înrudită într-un fel și cu ideea diviziunii muncii, așa de potrivită conceptului de cultură, care presupune neuniformitate, variație, descentralizare, diferențiere, originalitate, a fost aplicată chiar și în domeniul economic, care presupune uniformitate, centralizare”. Al. Marcu va relua aceste idei într-un articol din 1938, <span class="CharOverride-1">Regionalism cultural</span>, elogiu adus modelului regional din Italia lui Benito Mussolini, oferit ca pildă României: „cutezăm a vedea în spirituala descentralizare regionalistă a culturii noastre întărirea sufletului colectiv, regăsirea, renașterea, impunerea adevăratului tradiționalism românesc”. Cea mai mare parte a studiilor documentează monografic regiunea din punct de vedere istoric, economic, geografic:  P. Demetriad, <span class="CharOverride-1">Viața portului Brăila față de activitatea din trecut</span>, Andrei Antipov, <span class="CharOverride-1">Monografia lipovenilor din orașul și jud. Brăila</span>, Vasile Băncilă, <span class="CharOverride-1">Tâlcul Bibliotecii „Petre Armencea” din Brăila</span>, N. Iorga, <span class="CharOverride-1">Unde e istoria Brăilei?</span>, V. Voiculescu, <span class="CharOverride-1">Ceva despre mișcarea muzicală a Brăilei</span>, D. Karnabatt, <span class="CharOverride-1">Brăila care s-a dus... Brăila care se duce</span> ș.a.m.d. Apar însă și o seamă de texte cu relevanță literară propriu-zisă, unele din perspectiva temei, altele din aceea a semnăturii: G. Banea, <span class="CharOverride-1">Brăila și peisajul brăilean în opera scriitorului Panait Istrati</span>, S. Semilian, <span class="CharOverride-1">Poetul George Baronzi</span>, I.M. Gane, <span class="CharOverride-1">C. Sandu-Aldea. Viața și opera lui</span>, I. Vasilescu-Valjean, <span class="CharOverride-1">Elevul Panait Cerna. Amintiri</span>, Mihail Sebastian, <span class="CharOverride-1">Brăila, meridian al unei noi Românii</span> (publicat în 1935, după ruptura cu Nae Ionescu), Șt. M. Enescu, <span class="CharOverride-1">Noua producție literară a Brăilei</span> (despre romanele <span class="CharOverride-1">Ghetto veac XX </span>de Ury Benador și <span class="CharOverride-1">De două mii de ani </span>de Mihail Sebastian; recenzentul este acel Ștefan Enescu care își va asuma în 1944 paternitatea piesei <span class="CharOverride-1">Steaua fără nume</span> a lui Mihail Sebastian, astfel încât să poată fi reprezentată în condițiile cenzurii rasiale), Ilie Mirea, <span class="CharOverride-1">Corespondența lui Panait Istrati</span>, G. Călinescu, <span class="CharOverride-1">Istoria școalelor din orașul și jud. Brăila (1832–1864)</span> (recenzie a unei lucrări în manuscris de Radu Perianu), N. Iorga, <span class="CharOverride-1">Un scriitor brăilean necunoscut</span> (despre Iuliu Cezar Săvescu). Din Panait Istrati se republică articolul <span class="CharOverride-1">De ce m-am retras la Brăila </span>(tipărit inițial tot în presa locală), iar din Nae Ionescu se retipărește articolul <span class="CharOverride-1">Despre un neam de oameni</span>, evocare a rădăcinilor sale brăilene preluată din „Cuvântul”. Gala Galaction îl evocă pe profesorul Gh. Murgoci. Sub auspiciile <span class="CharOverride-2">A.B.</span> au apărut o serie de cărți, de regulă repertoriind teme regionale, dar și pe teme politice, precum <span class="CharOverride-1">Mussolini, Hitler, Kemal</span> de Mihail Manoilescu (broșura reproduce o conferință organizată de asemenea sub patronajul publicației). &#9;<span class="Semnatura CharOverride-9">M.I.</span><span class="semnatura-final CharOverride-9" lang="en-US"> </span></p>
			<p class="Heuristica_PRIMUL_Semnat"><span class="titlu-12">ANALELE BUCOVINEI</span>,<span class="CharOverride-2"> </span>publicație editată la Bucureşti, semestrial, începând din iunie 1994, de Centrul de Studii „Bucovina” al Academiei Române, instituție înființată la Rădăuți în anul 1992. Redactor-șef: D. Vatamaniuc; secretar re&#173;dac&#173;ţie: Vasile I. Schipor. Din colegiul de redacţie fac parte, inițial, academicienii Radu Grigorovici, Ştefan Ştefănescu, Vladimir Trebici şi Gheorghe Platon, Liviu Ionesi, membru corespondent al Academiei Române, Radu Economu, Marian Olaru. Într-un articol-program<span class="CharOverride-1"> </span>intitulat <span class="CharOverride-1">Argument</span>, Gheorghe Platon dă glas năzuinței „de a cultiva şi a întreţine conştiinţa întregului naţional”, analele propunându-și „să fie un instrument pentru împlinirea nobilelor obiective ale promovării şi răspândirii culturii naţionale; să reprezinte o <span class="CharOverride-1">alternativă românească autorizată </span>în dialogul, demult deschis, privind istoria şi cultura Bucovinei. Se va înscrie în acest dialog cu prestigiul instituţiei care o patronează şi cu autoritatea numelor care vor semna în paginile sale”. Un program ce transpare și din editorialele semnate, adesea, de academicieni sau de oameni de știință cunoscuți (Radu Grigorovici, Vladimir Trebici, Ştefan Ştefănescu, G. Mihăilă, Valeriu D. Cotea, Răzvan Theodorescu, Ioan-Iovitz Popescu, D. Vatamaniuc) și care a fost urmat cu stăruință. <span class="CharOverride-2">A.B.</span> au abordat, de-a lungul timpului, o vastă problematică privitoare la Bucovina istorică, la tradițiile și cultura ei, feluritele rubrici și secțiuni ale publicației oglindind cât se poate de bine spiritul enciclopedic în care a fost concepută. Astfel, la rubrica „Evocări”<span class="CharOverride-1"> </span>sunt readuse în atenție personalităţi ale vieţii ştiinţifice și culturale precum Ion I. Nistor, Dimitrie Onciul, Vasile Grecu, Constantin I. Brătescu, Ion Negură, Matthias Friedwagner, Ciprian Porumbescu,<span class="CharOverride-1"> </span>Victor Ion Popa, George Grigorovici, Ludwig Adolf Simiginowicz-Staufe ș.a., iar secțiunea numită „Viaţa politică, culturală, literară şi artistică” include studii și articole despre filosofi, compozitori, profesori, ierarhi, oameni politici, dar și despre instituţii, evenimente istorice, procese social-politice, așa cum s-au manifestat ele pe tărâm bucovinean. Sunt inserate tot aici contribuții istorico-literare, cum sunt cele ale unor cercetători precum D. Vatamaniuc (<span class="CharOverride-1">Eminescu și Bucovina</span>, <span class="CharOverride-1">Bucovina și Lucian Blaga la centenarul nașterii sale</span>, <span class="CharOverride-1">Mișcarea literară bucovineană interbelică și presa rădăuțeană</span>, <span class="CharOverride-1">Bucovina și Ioan Slavici. Un veac și jumătate de la nașterea prozatorului</span>), George Muntean (<span class="CharOverride-1">Literatura română din Bucovina postbelică)</span>, Mircea A. Diaconu (<span class="CharOverride-1">Revista „Iconar” şi mişcarea literară bucovineană,</span> <span class="CharOverride-1">Iulian Vesper în mișcarea literară bucovineană interbelică</span>, <span class="CharOverride-1">Mircea Streinul (Schiţă monografică)</span>, <span class="CharOverride-1">Ideologia mişcării „Iconar”. Conceptul de provincie</span>). O altă secțiune a revistei, „Demografie, toponimie”, deve&#173;nită ulterior „Istorie, demografie, toponimie, onomastică, statistică”, găzduiește studii aparținând unor lingviști, sociologi sau istorici remarcabili, din diferite generaţii (Alexandina Cernov, Ion Popescu-Sireteanu, Ion Popescu, Radu Grigorovici, Nicolai Grămadă, Vasile Hasna, Alexandru-Ovidiu Cristu&#173;reanu, Ştefan Purici, Valerian Procopciuc, Eugen Glück, Constantin Ungureanu ș.a.), iar în cea de<span class="CharOverride-1"> „</span>Etnografie, folclor”,<span class="CharOverride-1"> </span>extinsă apoi sub genericul „Folclor. Etnografie. Arhitectură”, sunt prezenți, de asemenea, specialiști precum Grigore C. Bostan, Vasile I. Schipor, Dragoş Cusiac, Grigore Nandriş, Vetoria Costinean, Liviu Papuc, Magdalena Vasilescu, Florin Bucescu, Elena Cristuş, Alma Blănaru, Iulia Brânză, Toderaş Simion, Iordan Datcu, Ion Filipciuc, Mihai Camilar, Gheorghe Patza. Analele au și un spațiu dedicat științelor naturii (între semnatari: Titus Lucescu, Sorin Trelea, Taras Seghedin, Ovidiu Bâtă, Petru Bejenaru, Liviu Ionesi, Ion Iordache, Carmen Gache, Radu Cenuşă, Tudor Ţibuleac ș.a.). Rubricile „Documente”, „Opinii”, „Cronică”,<span class="CharOverride-1"> </span>„Cărţi. Reviste” sunt consacrate unor restituiri documentare, unor dezbateri de idei, relatărilor despre evenimente culturale bucovinene și recenziilor despre cărți și reviste din aceeași sferă de interes. La răstimpuri <span class="CharOverride-2">A.B.</span> scot și numere omagiale, închinate unor figuri marcante ale istoriei şi culturii noastre, cum sunt Ştefan cel Mare, Gheorghe Løvendal, Ciprian Porumbescu sau academicianului Radu Grigorovici, director fondator al Institutului „Bucovina”, comemorat în 2011 la centenarul naşterii sale. Un număr special (3/1997), editat în limbile română, germană şi ucraineană, cuprinde documentele conferinţei internaţionale „Bucovina 1775–1862. Aspecte politice, sociale, economice, culturale și demografice”, iar un altul (1/2010) reunește comunicările de la conferința „Identitate şi multiculturalitate în Bucovina istorică. Convergenţe culturale”, desfășurată la Rădăuţi în 1–3 octombrie 2009. O prețioasă sursă de informare, în care pot fi găsite o bibliografie tematică,<span class="CharOverride-1"> </span>sumarele, lista numerelor speciale și a ilustrațiilor, precum și un indice de autori, o constituie cele două numere retrospective scoase la zece şi la douăzeci de ani de la apariție. Ele confirmă laborioasa activitate a acestei apreciate publicații academice și oferă, implicit, o imagine enciclopedică și complexă a culturii Bucovinei. Alți colaboratori: Ion Alexandrescu, Petru Bărbuţă, Luca Bejenaru, Ana Borca, Radu-Florian Bruja, Constantin Burac, Dumitru Burghelea, Aurel Buzincu, Constantin C. Cojocaru, Viorel Cosma, Gavril I. Crăciun, Hans Dama, Ilie Dan, Vasile M. Demciuc, Andrei Devenyi, Horst Fassel, Nicoleta Florea, Nicolae Havriliuc, Franz Holzl, Norbert Gaschler, Cornel Gheorghieş, Ion Gherman, Gheorghe Giurcă, Ştefan S. Gorovei, Mircea Grigoroviţă, Tadei Iaţeniuk, Vladimir Iliescu, Georgeta Istrătoaie, Ihor Jaloba, Doina Iavni, Dan Jumară, Vasile Juravle, Lydia Baronesse Løvendal-Papae, Luminiţa Lăzărescu, Dragoş Luchian, Mircea Lutic, George Macrin, Iurii Makar, Rodica Marchidan, Elena-Luminiţa Martiniuc, Oleksandr Massan, Eleonora Moldovan, Carol Mohr, Tudor Morariu, Vichentie Nicolaiciuc, Alis Niculică, Liviu Onu, Radu-Mihai Papae, Eugen Patraş, Gheorghe Pâţu, Dan Păcurariu, Maria Platon, Ilie Popescu, Doru Popovici, Vasile Precop, Cristina Puha, Raluca Răşinariu, Petru Rusşindilar, Mihailo Saiko, Emil Satco, Vasile Tărâţeanu, Dumitru Teodorescu, Vasile Tomescu, Serghei Troian, Domnica Ţibu, Pavel Ţugui, Luminiţa Vartolomei, Mira Voitec-Dordea, Hugo Weczerka, Ion Zadik. &#9;<span class="Semnatura">I.M.</span></p>
			<p class="Heuristica_PRIMUL_Semnat"><span class="titlu-12">ANALELE DOBROGEI</span>,<span class="CharOverride-2"> </span>revistă apărută la Con&#173;stanţa, trimestrial, între 1920 şi 1924, la Cernăuţi, anual între 1924 şi1929, și lunar între 1929 şi 1931, când revine la periodicitatea anuală, până în 1938; este editată de Societatea Culturală Dobrogeană, înființată de geograful Constantin Brătescu, membru corespondent al Academiei Române, și de avocatul Ioan N. Roman, în continuarea „Arhivei Dobrogei” (1916, 1919–1920). Director: Constantin Brătescu; secretar de redacție: Paulina Popescu (1929–1930). Programul, expus de I.N. Roman în articolul <span class="CharOverride-1">Către cetitori</span>, fixează coordonatele între care aveau să se încadreze preocupările publicaţiei, invitându-şi viitorii colaboratori să cerceteze „pământul [Dobrogei] de o deosebită alcătuire, cu fauna şi flora lui, cu credinţele, obiceiurile, portul, năzuinţele şi manifestările ei intelectuale”. Sub raportul spaţiului tipografic se promite literaturii o parte egală cu cea rezervată ştiinţei, dar meritul acesteia va fi nu atât artistic, cât de „întreţinere a unui climat literar”. Colaborează cu versuri Al. Bilciurescu (<span class="CharOverride-1">Ultima petală</span>), Aurel Bentoiu (<span class="CharOverride-1">Romanţă</span>, <span class="CharOverride-1">Nu mai plânge</span>), Alexandru Gherghel (<span class="CharOverride-1">Sonet</span>,<span class="CharOverride-1"> Triolete</span>),<span class="CharOverride-1"> </span>Dragoş Protopopescu<span class="CharOverride-1"> </span>(<span class="CharOverride-1">Băjenarii</span>), Nikita Macedonski (<span class="CharOverride-1">Noaptea poeziei</span>), Lucian Costin (<span class="CharOverride-1">Ispita, Nucul</span>), Nicolae Ţimiraş (<span class="CharOverride-1">Ninge</span>), Mihail Straje, I.M. Sadoveanu, și se reproduc poeziile lui Panait Cerna <span class="CharOverride-1">Ad astra</span>, <span class="CharOverride-1">Domnița din vis </span>și <span class="CharOverride-1">Sonet oriental.</span> Numele care apar cel mai asiduu sunt Grigore Sălceanu (semnează şi Sulcină), totodată conducător al cenaclului literar din Constanţa, I.N. Roman (mai semnează Ion Breazu, Rozmarin), I. Dumitrescu-Frasin, Mihail Pricopie, A. Mândru, toţi cultivând cu predilecţie motive locale şi poezia mării. După dispariţia lui I.N. Roman în 1931, familia acestuia instituie un premiu anual pentru versuri inspirate „din peisajul şi sufletul Dobrogei sau al mării”, câştigătorii anului 1934 fiind V. Voiculescu (cu un „triptic dobrogean”: <span class="CharOverride-1">Dobrogea-n amiază de vară, În cimitirul turcesc din Mangalia, Iarnă scitică</span>) şi Grigore Sălceanu (cu sonetul <span class="CharOverride-1">Bairamdedé</span>). Sporadic, proza este semnată de C. Brătescu (cu pseudonimul Salsovia; <span class="CharOverride-1">Copistul</span>), Al. Lascarov-Moldovanu (<span class="CharOverride-1">Prin Dobrogea…</span>), A. Mândru (<span class="CharOverride-1">Cei dintâi fulgi</span>); mai productiv este George Ulieru, cu <span class="CharOverride-1">Amintiri duioase</span>, <span class="CharOverride-1">La drum</span>, <span class="CharOverride-1">La ţărmul mării</span>, <span class="CharOverride-1">Cuza Vodă şi călugării</span>, <span class="CharOverride-1">Avocaţii</span>, <span class="CharOverride-1">Soarta omului. </span>Grigore Sălceanu se încearcă şi în teatru, cu piesele <span class="CharOverride-1">Furtuna </span>(patru acte) şi <span class="CharOverride-1">Întâia sărutare</span> (trei acte în versuri). Sectorul traduceri e bine reprezentat, conținând tălmăciri din literaturile franceză (Félix Arvers, <span class="CharOverride-1">Sonet</span>; Baudelaire, <span class="CharOverride-1">Albatrosul</span> – în versiunea lui Panait Cerna, <span class="CharOverride-1">Bufniţele</span>, <span class="CharOverride-1">Pipa</span>; Paul Bourget, <span class="CharOverride-1">Cântec</span> – tradus de Aurel Bentoiu, Chamfort, Verlaine, Samain, Hérédia, Anna de Noailles), germană (Goethe, <span class="CharOverride-1">Pe ţărm</span>, Heine, Lenau, Emil Geibel), rusă (A.P. Cehov, <span class="CharOverride-1">O operă de artă</span>), americană (E.A. Poe, <span class="CharOverride-1">Maelström</span>), engleză (Rudyard Kipling), latină (Ovidiu) ş.a. Revista nu are un cronicar literar atent la viaţa editorială, recenziile sau cronicile de întâmpinare apărând întâmplător, dar la lucrări importante: <span class="CharOverride-1">Literatura română modernă</span>, volumul I, de Ovid Densusianu, <span class="CharOverride-1">Letopiseţul Ţării Moldovei </span>al lui Ion Neculce, ediţie de Alexe Procopovici, <span class="CharOverride-1">Letopiseţul Ţării Moldovei </span>de Grigore Ureche, ediţie de Constantin Giurescu. Oportună este tipărirea studiului <span class="CharOverride-1">Viaţa lui Panait Cerna – Opera lui Panait Cerna</span> de Lucian Predescu, însoţit de o suită de poezii originale şi traduse, şi a <span class="CharOverride-1">Ţiganiadei</span> lui Ioan Budai-Deleanu, versiune prescurtată, cu un cuvânt înainte şi sub îngrijirea lui Mihail Pricopie (1931), ambele precedând imprimarea în volum. Contribuţiile de istorie literară aparţin lui Teodor Bălan (<span class="CharOverride-1">Noi documente privitoare la familia Hâjdău</span>), D. Stoicescu (<span class="CharOverride-1">Macedonski în Dobrogea</span> – însemnări din 1879, când poetul era directorul Prefecturii din Cernavodă), Lucian Predescu (<span class="CharOverride-1">Marea Neagră în poezia noastră populară</span>). Câteva texte sunt preluate din „Dacoromania” (Ion Breazu, <span class="CharOverride-1">Ioan N. Roman. 1866–1931</span>), „Neamul românesc” ş.a. Secţiunea cea mai bine reprezentată este cea a studiilor (Theodor D. Speranţia, <span class="CharOverride-1">Dobrogea în folclorul nostru</span>), dar mai ales a miniantologiilor din folclorul dobrogean: legende, colinde, cântece bulgăreşti, lipovene, tătare, ale germanilor și ale grecilor, culese de Emil Riegler-Dinu, Ion Georgescu, G. Coatu-Cerna. Alți colaboratori: N. Iorga, Petru Vulcan, Em. Bucuța, George Vâlsan, Mihail Dragomirescu, Ștefan Bezdechi, C. Motăș, O. Tafrali, Eugen Ciuchi, Ioan Micu. &#9;<span class="Semnatura">R.P.</span></p>
			<p class="Heuristica_PRIMUL_Semnat"><span class="titlu-12">ANALELE LITERARE</span>, revistă apărută la Bucureşti, lunar, din 15 decembrie 1885 până în mai 1886 şi la 15 ianuarie 1888. Comitetul de redacţie: Bonifaciu Florescu, Anghel Demetriescu, C. Georgian, D. Stăncescu, D. Teleor, G. Dem. Teodorescu, Ştefan Vellescu, M. Gaster, Traian Demetrescu, Mircea C. Demetriade ș.a. Ambiţia lor, nerealizată, era de a combate, prin revistă şi prin cercul literar care trebuia să se constituie în jurul ei, influenţa „Convorbirilor literare”. Petre Ispirescu, O. Lugoșianu, F. Simionescu şi D. Stăncescu au publicat literatură populară. <span class="CharOverride-1">O comedie</span>, <span class="CharOverride-1">În noaptea nunţii</span>, fragmente din ro&#173;ma&#173;nul <span class="CharOverride-1">Între crimă şi moarte</span> şi versuri dădea Mircea C. Demetriade, alături de care colaborau N. Carageally-Costache, N.G. Rădulescu-Niger, Gh. Bengescu-Dabija (cu câteva scene din <span class="CharOverride-1">Pygmalion, regele Feniciei</span>), C.M. Nicolaescu, Th. Dumbrăveanu ş.a. Traian Demetrescu îşi tipărea în <span class="CharOverride-2">A.l.</span> poeziile <span class="CharOverride-1">Lumea</span> şi <span class="CharOverride-1">Două stanţe</span>, Bonifaciu Florescu semnează mai multe versificări pe teme istorice, precum şi articole, fragmente din cursul de literatură, recenzii. Cu articole de critică literară este prezent Anghel De&#173;me&#173;triescu, iar alte recenzii, cronici dramatice şi note bibliografice le aparţin lui Lazăr Şăineanu şi lui C. Drăgulinescu. Poeziile <span class="CharOverride-1">La visul profan</span> şi <span class="CharOverride-1">Suo tempore</span> de Al. Macedonski apar mai întâi aici. &#9;<span class="Semnatura">R.Z</span><span class="CharOverride-1">.</span></p>
			<p class="Heuristica_PRIMUL_Semnat"><span class="titlu-12">ANALELE LITERARE, POLITICE, ŞTIINŢIFICE</span>,<span class="CharOverride-1"> </span>revistă apărută la Bucureşti, lunar, din ianuarie 1904 până în iunie 1905, sub redacţia unui comitet; secretar de redacție: G.T. Buzoianu. Publicaţia se află în descendenţa „Literatorului”, dar e apropiată prin ideologie şi de mişcarea sămănătoristă. De la numărul 4–5/1904, direcţiunea este reprezentată de Th.D. Speranţia pentru partea literară, N. Cosăcescu pentru partea politică şi G.T. Buzoianu pentru cea ştiinţifică. Conform articolului-program <span class="CharOverride-1">Prima vorbă</span>, „numai o literatură naţională ne poate asigura o individualitate etnică” în interiorul unui proces de „reformă în toate direcţiile”, vizând „redeşteptarea geniului latin al neamului”. Poeţii, prozatorii şi criticii revistei sunt însă, în mare majoritate, modernişti sau susţinători ai curentelor moderniste în literatură. Publică poezie Al. Macedonski (<span class="CharOverride-1">Noaptea de decemvrie</span>), G. Bacovia (<span class="CharOverride-1">Balet</span>,<span class="CharOverride-1"> Serenadă</span>), Alice Călugăru (<span class="CharOverride-1">Taina mării</span>, <span class="CharOverride-1">Pastel</span>,<span class="CharOverride-1"> E vântul</span>), Al.T. Stamatiad (<span class="CharOverride-1">Toamna</span>, <span class="CharOverride-1">Femeile</span>), Eugeniu Sperantia (<span class="CharOverride-1">Din tren</span>), Donar Munteanu (<span class="CharOverride-1">Zâna de rouă</span>, <span class="CharOverride-1">Amintiri evocate – </span>poemă), N.G. Rădulescu-Niger (<span class="CharOverride-1">Aniversarea Unirii 1859</span>, <span class="CharOverride-1">Cocheta</span>), Mircea C. Demetriade (<span class="CharOverride-1">Fatma</span>, <span class="CharOverride-1">Serbarea mării</span>), Mia Frollo (debut în 1905, cu numele Maria Buzoianu), Constantin Rîuleţ, ascuns sub pseudonimul Rigo Pol (<span class="CharOverride-1">Vino</span>), printre prozatori numărându-se C. (I.A.) Nottara (<span class="CharOverride-1">De dincolo de moarte – </span>fragment din romanul memorialistic cu acest titlu, ce va apărea în 1907), N.G. Rădulescu-Niger (<span class="CharOverride-1">Copil de suflet </span>– schiţă), Th. D. Speranţia (<span class="CharOverride-1">Rabinul şi Dumnezeu </span>– anecdotă, <span class="CharOverride-1">Cuza cel nou – </span>amintire). În ce priveşte teatrul, revista face faţă tipăririi unor texte chiar de mari dimensiuni. Astfel, cu numărul 1/1904 începe publicarea basmului <span class="CharOverride-1">Dafin Făt-Frumos şi frumoasa Ileana</span>, „un prolog şi 10 icoane” în versuri şi proză, semnat de Mircea C. Demetriade, tot lui aparţinându-i şi „melopeea în trei acte” <span class="CharOverride-1">Renegatul</span>. Poem dramatic este şi actul <span class="CharOverride-1">Flori și lacrimi</span>, subintitulat <span class="CharOverride-1">Bianca</span>, de Mihail Mora. Numărul triplu 6–8/1904 reproduce „drama în cinci acte şi în versuri” <span class="CharOverride-1">Grigore Vodă, domnul Moldovei</span> de Alexandru Depărăţeanu, precedată de un studiu de C.G. Dissescu ce analizează viața și opera autorului, de altfel întregul număr fiind dedicat personalităţii acestuia. Preo&#173;cupările de istorie literară se rezumă la un amplu studiu de Mihail Strajanu despre I. Heliade-Rădulescu (<span class="CharOverride-1">Ioan Eliade Rădulescu</span>). Se mai reproduc conferinţa <span class="CharOverride-1">Despre budism</span> rostită la Ateneul din Botoşani de D. Drăghicescu, câteva epigrame ale lui Radu D. Rosetti şi legenda istorică <span class="CharOverride-1">Aga Bălăceanu </span>de Hristian (Christea) N. Ţapu. Recenziile cuprinse în rubricile „Cronica literară”, „Biografii” comentează colecţia de istorisiri și cântece populare Ştefan Vodă cel Mare și Sfânt adunate de S. Teodorescu Kirileanu şi semnalează cititorilor monografii ca <span class="CharOverride-1">Alexandru Russo</span> a lui P.V. Haneş. „Cronica ştiinţifică” e semnată Argus, „Cronica artistică” e susținută de Mircea C. Demetriade, iar cea „didactică” de Th.D. Speranţia. Alţi colaboratori: I. Peretz, H.G. Lecca.&#9;<span class="Semnatura">I.H., R.P.</span></p>
			<p class="Heuristica_PRIMUL_Semnat"><span class="titlu-12">ANALELE ROMANULUI</span>, revistă „literară, ştiinţifică şi economică” apărută la Roman, lunar, între 20 mai şi 25 decembrie 1932. Este scoasă, declară articolul-program redacţional, în „vremuri cenu&#173;şii”, caracterizate de „nevoi şi necazuri multe şi grele”, aspiraţia ei fiind „de a deveni sinteza vieții culturale a meleagurilor noastre restrânse […], oglinda năzuinţelor de mai bine, înfăptuire a gândului dârz şi a visului aripat” (<span class="CharOverride-1">Cuvânt înainte</span>). Publică poezii V. Eftimiu (<span class="CharOverride-1">A</span>-<span class="CharOverride-1">mbătrânit și femeia de ceară, În fum lunar, Înviere</span>), George Voevidca (<span class="CharOverride-1">Cântec de dragoste, Amurg, Paradă provincială </span>– versuri umoristice), G. Ranetti, Traian Chelariu (<span class="CharOverride-1">Mărgeanul</span>), Dragoş Vitencu (<span class="CharOverride-1">Descătușare</span>), Alfred Moșoiu (<span class="CharOverride-1">Despărțire </span>– sonet). Proza, cu excepţia tabletei <span class="CharOverride-1">Tocila – </span>reintitulată de redacție <span class="CharOverride-1">Tocilarul</span> – de Tudor Arghezi, tradusă şi în franceză, este puţină şi nesemnificativă (M. Ghimbășanu, <span class="CharOverride-1">Rivalitate</span>, V. Moșinschi, <span class="CharOverride-1">Neînțelegeri</span> – o „schiță literaturizată de roman sămănătorist”, G. Voevidca, <span class="CharOverride-1">Între gazetari – câteva imagini pe un subiect jurnalistic</span>). Se dau câteva traduceri din odele lui Horaţiu (<span class="CharOverride-1">Ad Taliarchum</span>, I, 9, <span class="CharOverride-1">Ad Sestim, </span>I, 4), din poezia lui Charles Baudelaire (<span class="CharOverride-1">Armonia serii</span>) şi a lui Jules Lemaître (<span class="CharOverride-1">Pescărușul</span>). Se reproduc proverbe sanscrite traduse de G. Coşbuc şi proverbe franceze (<span class="CharOverride-1">Zicale de aiurea</span>)<span class="CharOverride-1"> </span>traduse de N. Iorga. Al. Epure editează și comentează pagini selectate din <span class="CharOverride-1">De neamul moldovenilor </span>de Miron Costin şi semnează un comentariu pe marginea celor nouă scrisori ale poetului Panait Cerna către un „prieten romașcan”. Un portret prieteneos îi dedică publicistul Carol Drimo scriitoarei Ștefania Zottoviceanu Rusu, cu amănunte despre atașamentul ei recent la ideile filosofului indian Krișnamurti și despre publicarea revistei „Buletinul Stelei”, în editura proprie. Sub promițătorul generic „Din scriitorii dispăruți”, umoristul G. Ranetti strecoară <span class="CharOverride-1">Un proverb rusesc versificat</span> în trei strofe, iar o notiță în română însoțită de versiunea franceză îi dedică acronimul N.T.A. primului ofițer evreu al armatei române, Marcu Bociner, preluată din ziarul „Neues Wiener Tagblatt”. Se mai reproduc poezia <span class="CharOverride-1">Colinde</span> de St. O. Iosif și câteva versuri folclorice „din colecția Gavril Ionescu”. Odată cu numărul 4, sumarul se îmbogățește cu rubrica „Poșta redacției”, iar în numărul 5 un anunț semnalează celor interesați că „manu&#173;scrisele, revistele, ziarele, cărțile etc. se vor adresa în viitor d-lui George Voevidca la vila Liceului de băieți «Roman Vodă»“ și comunică trecerea redacției în responsabilitatea aceluiași. Alți colaboratori: N. Tcaciuc-Albu, Spiridon Vârnav, Marcel Șt. Ionescu, M. Solomon.&#9; <span class="Semnatura">I.D., R.P.</span></p>
			<p class="Heuristica_PRIMUL_Semnat"><span class="titlu-12">ANALELE ŞTIINŢIFICE ALE UNIVERSITĂŢII „AL. I. CUZA” DIN IAŞI</span>,  publicaţie care apare la Iaşi, anual, din 1955. Între 1955 şi 1963 secţiunea care interesează istoria şi critica literară a avut subtitlul „Istorie. Filologie”, între 1964 şi 1968 „Limbă. Literatură”, din 1969 „Lingvistică. Literatură”, iar din 1998 „Literatură”. În primii ani revista a avut un comitet de redacţie mixt, condus de academicianul O. Mayer, din care, alături de istorici, biologi şi profesori de ştiinţe sociale, făceau parte Gavril Istrate şi N.I. Popa. Din 1964 ultimii doi sunt redactori responsabili pentru secţiunea de limbă şi literatură. Începând cu 1966 comitetul de redacţie va fi alcătuit doar din filologi (Const. Ciopraga, Gavril Istrate, N.I. Popa şi Ariton Vraciu), iar odată cu 1969 Const. Ciopraga devine redactor responsabil împreună cu N.I. Popa, acesta, înlocuit din 1973 de I. Sîrbu; din 1978 până în 1989 Const. Ciopraga va fi singurul redactor responsabil, funcţie îndeplinită din 1990 de Ion Apetroaie, urmat din 1998 de Constantin Pricop. În toţi aceşti ani se vor publica numeroase contribuţii de istorie literară română şi universală, de literatură comparată (receptare literară şi influenţe), stilistică şi poetică, etnologie, distribuite în rubricile „Perspective în cercetarea literară”, „Poetică şi limbaj”, „Interferenţe”, „Puncte de vedere”, „Perspective asupra clasicilor”, „Interpretări”, alături de un bogat corpus de recenzii şi de o rubrică de aniversări şi comemorări. Numere speciale, dedicate unor evenimente sau unor teme de dezbatere din sfera istoriei, culturii şi a literaturii, precum comemorarea lui Sextil Puşcariu (1968), centenarul naşterii lui G. Ibrăileanu (1971), perspectivele criticii literare (1978), <span class="CharOverride-1">Explorări în spaţiul romanului </span>(1988), <span class="CharOverride-1">O întâlnire astrală</span>. <span class="CharOverride-1">Lucian Blaga – Ion Barbu</span> (1995), centenar Eugen Ionescu (2008–2009), ca, de altfel, şi multe studii incluse în fiecare număr, bunăoară cele închinate unor personalităţi ca Jan Kochanowski, Timotei Cipariu, I.M. Marinescu, Tudor Arghezi, Liviu Rebreanu, Dan Simonescu, conferă revistei o ţinută academică şi în acelaşi timp sincronizată cu actualitatea ştiinţifică şi culturală. Cele mai multe contribuţii pun în circulaţie rezultatele cercetărilor profesorilor de la Facultatea de Filologie (ulterior de Litere), cărora li se adaugă şi unele provenind de la colaboratori de peste hotare sau din alte centre universitare româneşti, între care I.I. Russu, Iorgu Iordan, Leon Leviţchi, I.C. Chiţimia, Mario Ruffini, Jean-Louis Courriol, Calogero Giardina, Regina Fritzsche, Sabine I. Mohan ş.a. Studii referitoare la istoria literaturii române din secolul al XIX-lea şi din prima jumătate a celui următor ori vizând activitatea unor scriitori de după 1950 semnează de-a lungul anilor Al. Dima (<span class="CharOverride-1">Tudor Vianu</span>), Const. Ciopraga (<span class="CharOverride-1">Proza literară a lui V. Alecsandri</span>, <span class="CharOverride-1">Măştile lui Ibrăileanu</span>), I. D. Lăudat (<span class="CharOverride-1">Cronica anonimă racoviţeană</span>), Al. Husar (<span class="CharOverride-1">Elemente filosofice în sonetul lui Mihai Codreanu</span>), Maria Platon (<span class="CharOverride-1">Ideile literare ale lui V. Alecsandri</span>), Elvira Sorohan (<span class="CharOverride-1">Cronica anonimă despre Constantin Brâncoveanu</span>), Maria Frunză (<span class="CharOverride-1">Mihail Kogălniceanu epistolier</span>), Antoaneta Macovei (<span class="CharOverride-1">Miron Costin şi Ion-Heliade Rădulescu</span>), I. Sîrbu (<span class="CharOverride-1">Camil Petrescu, poetul</span>), Mihai Drăgan (despre Eminescu), Ion Apetroaie (<span class="CharOverride-1">G. Ibrăileanu şi critica estetică</span>), Grigore Ţugui (despre V. Alecsandri, B.P. Hasdeu), Ilie Dan (despre Anton Pann, G. Topîrceanu), Adrian Voica (<span class="CharOverride-1">Cezura în sonetul eminescian</span>), Noemi Bomher (despre Ion Creangă, Mihail Sadoveanu), Nicolae Creţu (<span class="CharOverride-1">Dramaturgul Eugen Ionescu: cutezanţă radi&#173;cală</span>), Horia Avrămuţ (despre Nichita Stănescu, A.E. Baconsky), Radu Rotaru, Constantin Pricop (<span class="CharOverride-1">Condiţie a începuturilor</span>), Antonio Patraş (<span class="CharOverride-1">Tânărul Lovinescu</span>), Lăcrămioara Petrescu (<span class="CharOverride-1">Petre Stoica: ma&#173;tri&#173;cea poetică</span>), Bogdan Creţu (despre Dimitrie Cantemir), Doris Mironescu (despre Eugen Ionescu), Emanuela Ilie ş.a. O tematică tot atât de bogată şi de variată oferă şi secţiunea rezervată literaturii universale şi comparate, bine susţinută de la început până în prezent. Personalitatea şi opera unor mari scriitori francezi, germani, englezi sau ruşi este comentată de Emilia Vanda Leviţchi (L.N. Tolstoi, Aleksandr Tvardovski), Silvia Buţureanu (Saint-Exupéry, Eugen Ionescu, Colette), Cornelia Andriescu (<span class="CharOverride-1">Însuşirile omului fără însuşiri</span>, <span class="CharOverride-1">Robert Musil şi teatrul</span>), Val Panaitescu (<span class="CharOverride-1">André Niel şi analiza psihostructurală</span>), Maria Carpov (Paul Scarron), Natalia Cantemir (L.N. Tolstoi, Henryk Sienkiewicz), Rica Ionescu (Jean-Paul Sartre), Adela Holban (Rabelais, Saint-John Perse,), Traian Diaconescu (motive antice în poezia lui Eminescu), Gheorghe Macarie (<span class="CharOverride-1">Umanismul unei străvechi epopei</span>), Petruţa Spânu (Diderot, Serge Doubrovski), Anca Sîrbu (Stendhal, Julien Green), Al. Călinescu (despre André Gide), Marina Mureşanu–Ionescu (<span class="CharOverride-1">Eminescu şi Nerval</span>,<span class="CharOverride-1"> practica fragmentului</span>), Maria Pavel (<span class="CharOverride-1">Creangă şi Perrault</span>), Constantin Pavel (despre Lucien Goldmann, André Malraux), Mihaela Mârţu (<span class="CharOverride-1">Moartea lui Don Juan</span>), Simona Modreanu (despre Emil Cioran), Horst Fassel (despre Ernst Stadler), Grigore Vereş (despre Charles Dickens, Alfred Tennyson), Ştefan Avădanei (despre T.S. Eliott, Noua Critică), Horia Hulban (despre G.B. Shaw), Codrin Liviu Cuţitaru (despre Edgar Allan Poe), Eleonora Nicola (<span class="CharOverride-1">G. Tomasi di Lampedusa şi Matei Caragiale</span> ş.a.), Eleonora Cărcăleanu (despre Leopardi, Montale), Viorica Constantinescu (<span class="CharOverride-1">Jean de Sponde, poet baroc</span>), Dana Diaconu (<span class="CharOverride-1">Eminescu în limba spaniolă</span>), Svetlana Negru (despre Vladimir Korolenko), Livia Cotorcea (despre A.S. Puşkin, M.I. Lermontov), Sorina Bălănescu (despre Saltîkov-Şcedrin, Boris Pasternak). Între contribuţiile de teorie literară şi estetică se numără cele semnate de Al. Husar (<span class="CharOverride-1">Tekhnê et poíesis</span>, <span class="CharOverride-1">Strukturen und Schichten</span>), Sorin Pârvu (<span class="CharOverride-1">Senzorialul ca limbaj</span>), Iulian Popescu (<span class="CharOverride-1">Le Rythme du discours</span>), Luca Piţu (<span class="CharOverride-1">Literatura, logos performativ?</span>). Chestiuni de folclor şi etnologie abordează I.D. Lăudat, Vasile Adăscăliţei, Petru Ursache şi Mircea Fotea. Sunt recenzate cărţi de Dumitru Micu, D. Popovici, Pompiliu Constantinescu, Gh. Vrabie, Al. Dima, Dan Simonescu, Irina Mavrodin, Adrian Marino ş.a., precum şi lucrările membrilor catedrelor de specialitate din Facultatea de Filologie (Litere). Sunt, de asemenea, analizate cu pertinenţă volume de Louis Michel, Karl Krolow, Friedhelm Kemp, Margaret Dietrich, A. N. Sokolov, John Gassner, D.S. Minski, Hartmut Steinke, Mihail Bahtin. &#9;<span class="Semnatura">C.A.</span></p>
			<p class="Heuristica_PRIMUL_Semnat"><span class="CharOverride-2">ANALELE UNIVERSITĂŢII BUCUREŞTI. Seria Limba şi literatura română</span>, publicaţie care apare la Bucureşti, anual, din 1956, în continuarea „Revistei Universităţii «C. I. Parhon» şi a Politehnicii din Bucureşti. Seria «Ştiinţe sociale»“ (1952–1955). Între 1956 și 1960 are titlul „Analele Universității «C.I. Parhon». Seria ştiințelor sociale. Filologie”. În afară de seria „Limba şi literatura română”, <span class="CharOverride-2">A.U.B.</span> mai cuprind alte serii dedicate studiilor filologice: „Literatură universală şi comparată”, „Limbi şi literaturi străine”, „Limbi romanice”, „Limbi germanice”, „Limbi slave”. Comitetul de redacţie, alcătuit în 1956 din Jean Livescu (redactor responsabil), Paul Popescu-Neveanu, Sandu (Alexandru) Vianu (redactori responsabili adjuncţi), Andrei Oţetea, Al. Rosetti, Nicolae Melinescu, Mihai Novicov, I. Oancea, L. Tismăneanu, Costin Murgescu (membri), suferă de-a lungul timpului frecvente modificări, printre redactorii responsabili coordonatori numărându-se Alexandru Balaci (1963–1965), D. Păcurariu (1969–1973), Ion Coteanu (1977–1989), Ion Vasile Șerban (1990), Dan Horia Mazilu (1991, 1998–2003), Angela Bidu-Vrânceanu (1998–2008), Liviu Papadima (2004–2011), Emil Ionescu (2009–2011), iar printre redactorii-șefi, Paul Cornea (1992–1993), Dan Horia Mazilu (1995–1997), Oana Chelaru-Murăruș (2012). Au mai făcut parte din colectivul de redacţie D. Micu, Matilda Caragiu Marioţeanu, Dan Grigorescu, Eugen Simion, Silviu Angelescu, Antoaneta Tănăsescu, Al. Graur, Athanase Joja, Tudor Vianu, Al. Balaci, Boris Cazacu, Şerban Cioculescu, Al. Piru, Silvian Iosifescu, Valeria Guţu Romalo, D. Macrea, Ovid S. Crohmălniceanu, George Munteanu, Mircea Martin, Valentin Lipatti, Leon Leviţchi, Ana Cartianu, G. Ivaşcu, Al. Dima. Rubricile inițiale, „Probleme de limbă” și „Probleme de literatură”, vor fi completate cu „Literatură română”, „Lingvistică”, „Teorie literară”, „Folclor”, „Istoria literaturii române”, „Studii şi documente”, „Limbă şi literatură română”, „Limbi şi literaturi străine”, „Literatură universală”, „Cronică” și „Recenzii”, ultimele două fiind cele mai constante; după 1989 se va renunța la rubricile permanente. De-a lungul anilor revista tipărește, alături de studii și articole din domeniul lingvisticii, folcloristicii, al istoriei, criticii, teoriei literare şi literaturii comparate, recenzii, cronici, lucrări ale unor sesiuni științifice, simpozioane și colocvii. Astfel, volumul din 1972 însumează comunicările susţinute la sesiunea ştiinţifică cu tema <span class="CharOverride-1">Metodologia cercetării limbii şi literaturii</span> de Al. Dima (<span class="CharOverride-1">Problematica şi metodologia modernă a literaturii comparate</span>), Paul Cornea (<span class="CharOverride-1">Contribuţii la o teorie sociologică a „succesului” literar</span>), Liviu Onu (<span class="CharOverride-1">Despre oportunitatea unor metode riguroase în editarea textelor româneşti vechi</span>), Mihai Zamfir (<span class="CharOverride-1">Metodologia monografiilor privind literatura română modernă – secolul al XIX-lea</span>), Boris Cazacu, Dan Simonescu, Ion Coteanu. Volumul din 1978 este consacrat lucrărilor prezentate la un colocviu româno–german pentru studierea lexicului social-politic din epoca de la 1848 de I. Coteanu, Mircea Seche, Narcisa Forăscu, Rodica Bogza-Irimie, Angela Bidu-Vrânceanu ș.a. Numărul 2/1973 este dedicat aniversării a trei sute de ani de la naşterea lui Dimitrie Cantemir, iar articolele sunt semnate de D. Păcurariu (<span class="CharOverride-1">Dimitrie Cantemir – Precursorul</span>), Dan Simonescu (<span class="CharOverride-1">„Divanul sau Gâlceava înţeleptului cu lumea”</span>), Ion Rotaru (<span class="CharOverride-1">Dimitrie Cantemir – Stilul baroc</span>), Al. Cizek (<span class="CharOverride-1">Valori clasice şi umaniste în „Istoria ieroglifică”</span>), Dan C. Mihăilescu (<span class="CharOverride-1">„Ţiganiada” şi „Istoria ieroglifică”</span>). În cadrul rubricilor „Studii şi documente”, „Discuţii despre curente în literatura română din secolul XX” semnează articole despre sămănătorism, poporanism şi avangardism Al. Piru, Pompiliu Marcea, G. Ivaşcu, Ion Rotaru ş.a. (1968), iar despre personalităţi ale istoriei şi criticii literare (E. Lovinescu, G. Călinescu, D. Popovici) scriu Eugen Simion, Romul Munteanu şi Ovid S. Crohmălniceanu (1969). Mai contribuie cu articole de istorie, teorie şi critică literară D. Micu, Zoe Dumitrescu-Buşulenga, Mihai Novicov, I.C. Chiţimia, Virgil Nemoianu, Şt. Cazimir, Al. Tudorică, Mihai Apostolescu, Aurel Petrescu, M.I. Dragomirescu, Mircea Martin, Silvian Iosifescu, Octav Păun, Jean Livescu, Mircea Anghelescu, Gh. Bulgăr, N. Constantinescu, Liliana Ionescu-Ruxăndoiu, Mihaela Mancaş, Nicolae Manolescu, Dan Grigorescu, Dan Horia Mazilu, Florin Manolescu. Cu articole de literatură comparată şi universală participă T. Vianu (<span class="CharOverride-1">O problemă a periodizării Renaşterii</span>, 1959), Nina Façon, Al. Balaci, Ion Brăescu, Valentin Lipatti, Vera Călin, Leon Leviţchi, Ana Cartianu, Eugen Cizek; cu studii de lingvistică, poetică şi stilistică Gr. Brâncuş, Valeria Guţu Romalo, N. Condeescu, Al. Graur, Pandele Olteanu, Lucia Wald, Iorgu Iordan, Edith Iarovici, Liliana Ionescu-Ruxăndoiu, Rodica Zafiu, Gabriela Pană-Dindelegan, N. Constantinescu. Volumul din 1996 găzduiește o parte dintre lucrările Colocviulul Național „Mihai Eminescu”, iar anul următor apar contribuțiile prezentate la Simpozionul „Tudor Vianu” de George Gane (<span class="CharOverride-1">Conceptul de critică literară al lui Tudor Vianu</span>), Mircea Martin. Mai publică articole de teorie și critică literară Liviu Papadima (<span class="CharOverride-1">Eternul Caragiale la răscruce</span>), Ion Bogdan Lefter (<span class="CharOverride-1">„Vizualitatea” operei lui Creangă</span>), Ion Manolescu, Gabriel Mihăilescu, Monica Spiridon, de lingvistică: Gabriela Pană Dindelegan și re&#173;cenzii: Camelia Stan (Ion Coteanu, <span class="CharOverride-1">Gramatică, stilistică, compoziție</span>), Cristian Moroianu (G.I. Tohăneanu, <span class="CharOverride-1">Dicționar de imagini pierdute</span>), Alexan&#173;dra Vrânceanu ș.a. &#9;<span class="Semnatura">C.A., L.Bc.</span></p>
			<p class="Heuristica_PRIMUL_Semnat"><span class="titlu-12">ANALELE UNIVERSITĂŢII DIN CRAIOVA</span>,<span class="CharOverride-2"> </span>publicaţie care apare la Craiova, anual, pe serii, din 1972. Între 1972 şi 1975, seria de filologie iese împreună cu seriile de istorie şi geografie; din 1976 seria de filologie apare separat. Primul colegiu de redacţie este format din Pavel Ţugui (redactor responsabil), George Sorescu (secretar de redacţie), Eugen Negrici, Dorin Teodorescu, Ioana Murar, Mimoza Iancovici, Marin Ohotă, Rodica Iordache. Din 1973 din colegiul de redacţie mai fac parte Al. Piru, Flora Şuteu, Ion Pătraşcu, Pavel Ţugui rămânând redactor responsabil. În 1975 redactor responsabil este Ion Trăistaru (pentru toate seriile). Din 1976 acesta apare alături de Flora Şuteu, Ion Pătraşcu, Marin Petrişor, George Sorescu, Pavel Ţugui, Dorin Teodorescu. Între 1977 şi 1982 secretar de redacţie este Pavel Ţugui. Din 1978 textele sunt grupate în rubrici cvasipermanente, ca „Studii şi documente”, „Note şi recenzii”, „Cronică”. Volumul din 1982 este îngrijit de Gh. Bolocan. În 1986 colegiul de redacţie este compus din Eugen Negrici, Marin Beşteliu, Gh. Bolocan (secretar de redacţie), Ion Pătraşcu, Radu Sp. Popescu, Constantin Popescu, George Sorescu, Ion Trăistaru. Din 1996 seria de filologie apare în două subserii, prima dedicată lingvisticii (redactor-şef Cristina Teodorescu), iar cea de-a doua literaturii române, universale şi comparate (redactor-şef Cătălin Ghiţă). Acestor subserii li se adaugă în 1998 una dedicată limbilor şi literaturilor romanice (redactor-şef Lelia Trocan), iar din 2000, încă o subserie, dedicată limbii şi literaturii engleze (redactor-şef Felicia Burdescu). Din 2004 începe să apară şi o subserie dedicată limbilor şi literaturilor clasice (redactor-şef Katalin Dumitrescu). Subseriile dedicate culturii franceze şi engleze sunt redactate în aceste limbi. O altă subserie, dedicată limbilor străine aplicate, cu evidente implicaţii istorico-literare, apare din 2005 (redactor-şef Nicolae Panea). În primele volume comentatorii poeziei româneşti se interesează de autori şi de teme majore, începând cu Eminescu (Pavel Ţugui, C.D. Papastate). Tudor Arghezi intră în aria de preocupări a lui Titus Bălaşa, Marin Beşteliu, Florea Firan, volumul din 1979 cuprinzând o secţiune dedicată centenarului naşterii poetului, cu materiale semnate de Eugen Negrici, Dorin Teodorescu, Ion Pătraşcu. Tot Dorin Teodorescu se ocupă de Ion Barbu, George Sorescu de Vasile Alecsandri, Emilia Parpală de Ion Budai-Deleanu şi de Adrian Maniu, Toma Grigorie de Mihail Celarianu, Emil Dumitraşcu de N.I. Herescu. Proza românească îi preocupă pe colaboratorii şi pe redactorii revistei începând cu literatura veche. Eugen Negrici se arată interesat de cronicile brâncoveneşti (<span class="CharOverride-1">Observaţii stilistice asupra cronicii anonime brâncoveneşti</span>), Ion Trăistaru de arta literară a lui Miron Costin, Ion Nijloveanu de opera lui Dimitrie Cantemir, Tudor Nedelcea de cronicarii munteni. De literatura românească premodernă şi modernă se ocupă Marian Barbu (<span class="CharOverride-1">Marginalii la o proză mai puţin cercetată – romanul de mistere, Dislocarea compoziţiei în proza românească actuală, în „Galeria cu viţă sălbatică”</span>), Pavel Ţugui, Cornelia Diaconu, Dorin Teodorescu, Toma Grigorie, Titus Bălaşa, Sonia Cuciureanu, Maria Magdalena Simion. Volumul din 1980 conţine o secţiune dedicată centenarului naşterii lui Mihail Sadoveanu (corespondenţă, studii de Pavel Ţugui şi Ion Pătraşcu ş.a.). Dramaturgia, care ocupă un loc mult mai modest în preocupările cercetătorilor, este abordată de Sina Dănciulescu-Leonte, Cornelia Cârstea şi Rodica Iordache. Fără a fi de la început destinată studierii literaturii universale, revista conţine încă din primele volume numeroase cercetări dedicate poeziei scrise în alte limbi, cu precădere în cele romanice. Primul loc pare să fie ocupat de lirica franceză, căreia îi dedică mai multe studii Constantin Popescu şi Sonia Cuciureanu. A doua, în ordinea frcvenţei cu care este abordată, este poezia italiană, despre care scriu Ion Pătraşcu ori Romeo Magherescu. Nu sunt uitate literaturile clasice, cu precădere cea latină, şi lirica unor popoare romanice (Romeo Magherescu). Cât priveşte proza, pare să intereseze, în primul rând, cea franceză, începând cu marea literatură a secolului al XIX-lea (Lelia Trocan), pentru ca, trecând prin Émile Zola (C.D. Papastate) şi Raymond Radiguet (Sonia Cuciureanu), să se ajungă la marea literatură a secolului al XX-lea, cu François Mauriac (Sonia Cuciureanu), Jean Giraudoux (Elena Răducanu) sau cu Noul Roman (Lelia Trocan). Volumul din 1980 are şi o secţiune dedicată personalităţii lui Honoré de Balzac, intitulată <span class="CharOverride-1">Evocarea lui Balzac</span>, cuprinzând studii şi note de Elena Răducanu, Sonia Cuciureanu, Lelia Trocan, Ion Pătraşcu. Alte domenii abordate în aria epicului merg de la proza latină clasică până la literaturile anglo-saxone. În domeniul dramaturgiei străine, interesul <span class="CharOverride-2">A.U.C</span>. se dovedeşte la fel de variat, ca modalităţi de analiză tematică, şi la fel de modern, sub aspect metodologic, ca şi celelalte, deşi aria de interes se limitează aproape exclusiv la domeniul dramaturgiei şi al spectacolului teatral francez. I.Schinteie cercetează, din această perspectivă, modernitatea teatrului scris de Alfred de Musset, dar şi repertoriul Teatrului Naţional din Craiova în secolul al XX-lea, în vreme ce Elena Răducanu, specializată în opera dramatică a lui Henry de Montherlant, se apleacă asupra esteticii spectacolului dramatic, pentru care apelează la perspective metodologice de o strictă modernitate (<span class="CharOverride-1">Approche sémiotique du théâtre</span>). După despărţirea în cele două subserii, de lingvistică şi de literatură, dar mai ales după apariţia celor specializate, dedicate spaţiului cultural francez, englez sau aceluia al Antichităţii clasice, tematica studiilor publicate se specializează la rândul ei, în zona de interes a actualităţii rămânând cu precădere subseria dedicată literaturii române, universale şi comparate. Se publică studii despre proza lui Anton Holban (Marian Victor Buciu), despre prozatorii Școlii de la Târgovişte (Ion Buzera), despre jurnalul lui I.D. Sîrbu (Ramona Şendrescu), despre „probarea silogistică a identităţii” la Marta Petreu (Ilona Duţă) şi despre începuturile literare ale lui Mircea Eliade (Silviu Gongonea). Din spaţiul cultural romanic se detaşează comentariile la opera romanescă a Daciei Maraini (Nicoleta Călina) şi recenzii cum este cea a Elenei Pârvu la volumul <span class="CharOverride-1">Italica</span> de Helga Tepperberg. Multe astfel de cercetări, probabil referate sau părţi din forma definitivă a unor teze de doctorat au un aparat critic dezvoltat, precum şi o tratare îndrăzneaţă a temelor. Alţi colaboratori: Al. Cistelecan, Ion Calotă, Doina Negomireanu, Olivia Bălănescu, Geo Constantinescu, Camelia Manolescu, Carmen Petcu, Gabriela Gheorghişor, Victor Olaru, Gabriel Nedelea. &#9;<span class="Semnatura">I.I.</span></p>
			<p class="Heuristica_PRIMUL_Semnat"><span class="titlu-12">ANALELE UNIVERSITĂŢII DIN TIMIŞOARA. </span><span class="CharOverride-2">Seria știinţe filologice</span>,<span class="CharOverride-2"> </span>publicaţie care apare la Timişoara, anual, din 1963; din 2000 titlul s-a schimbat în „Analele Universităţii de Vest din Timişoara”.<span class="CharOverride-2"> </span>Între 1963 şi 1969 redactor responsabil a fost G. Ivănescu, iar secretar de redacţie G.I. Tohăneanu, din 1965 redactor responsabil adjunct devine Eugen Todoran. Începând cu 1969, Victor Iancu este numit redactor responsabil, iar Eugen Todoran şi Ştefan Munteanu redactori responsabili adjuncţi. Ştefan Munteanu este din 1976 redactor responsabil, fiind înlocuit în 1986 cu Vasile Şerban. După 1989 revista va fi condusă de Simion Mioc (1990–1994), Ileana Oancea (1995–2008), Vasile Frăţilă (2009) şi Claudiu T. Arieşan (din 2010). În 1989 publicaţia nu a apărut. Principalele rubrici, păstrate încă de la apariţie, sunt „Lingvistică”, „Literatură”<span class="CharOverride-1"> </span>(cu deschideri spre istoria literaturii, literatură universală şi comparată, folcloristică), „Note şi discuţii”, „In memoriam”<span class="CharOverride-1"> </span>şi „Recenzii”<span class="CharOverride-1">. </span>La rubrica „Literatură” au publicat Eugen Todoran (<span class="CharOverride-1">Eminescu. Diorama poetică şi dialectica istorie</span>, precum şi contribuţii vizând scrisul lui George Coşbuc, Vasile Pârvan ş.a.) –, Simion Mioc (pagini despre N. Iorga, Tudor Arghezi, Camil Petrescu, Ion Pillat, Liviu Rebreanu, Ion Vinea ş.a.), Lucia Jucu-Atanasiu (contribuţii privitoare la <span class="CharOverride-1">Cronica anonimă brâncovenească, </span>Dimitrie Dăscălescu, Ion Ghica, Mihail Sadoveanu), Ion Iliescu (cercetări dedicate literaturii vechi, lui Ion Creangă, George Coşbuc, Ion Agârbiceanu), Virgil Vintilescu (despre Ioan Maiorescu, Eminescu, Ioan Slavici, Titu Maiorescu), Traian Liviu Birăescu (<span class="CharOverride-1">Timp şi roman</span> etc.), Ileana Oancea (studii referitoare la poezia secolului al XIX-lea, la proza lui Eminescu), Iosif Cheie-Pantea (<span class="CharOverride-1">Romantismul şi curentele moderne</span>, Eminescu), Dumitru Vlăduţ (pagini privind opera lui Ion Budai-Deleanu, poezia şi poeţii simbolismului, N. Davidescu), Alexandru Ruja (<span class="CharOverride-1">Între clasic şi modern</span>), Cornelia Stancu (despre Martha Bibescu, Elena Văcărescu, Anna de Noailles), Daniel Vighi (Ioan Slavici). Li se alătură cu studii vizând mai ales literatura secolelor al XX-lea şi al XXI-lea Cornelia Nistor (<span class="CharOverride-1">Elemente picareşti în prozele lui Panait Istrati</span>), Stela Mirel (despre Al. A. Philippide), Dumitru Tucan (<span class="CharOverride-1">Sensurile modernităţii</span>), Adrian Mioc (<span class="CharOverride-1">Timp şi metodă – fenomenul religios</span>), Carmen Blaga (<span class="CharOverride-1">Manifestul literar</span>), Ilinca Ilian (<span class="CharOverride-1">Mircea Cărtărescu)</span>. Folclorul, în primul rând cel din Banat, este cercetat de Ovidiu Bârlea, Partenie Muraru şi Ion Iliescu. Numeroase contribuţii dedicate unor importanţi scriitori europeni şi din cele două Americi sau unor probleme de literatură comparată sunt semnate de Victor Iancu (<span class="CharOverride-1">Fr. Schiller şi problemele umanismului</span>, <span class="CharOverride-1">Tudor Vianu, comparatist</span>), Alfred Heinrich (pagini despre Puşkin, Lermontov, Dostoievski, Turgheniev, Leonid Andreev), Clio Sârbu-Mănescu (despre clasicismul şi romantismul francez, despre Elsa Triolet), Traian Liviu Birăescu (cu privire la Euripide, Shakespeare, Proust), Rodica Ciocan-Ivănescu (cercetări despre baroc), Rodica Tohăneanu (Charles Baudelaire, Albert Camus), Livius Ciocârlie (Balzac, Francis Ponge, Sartre), Ignat Bociort (Aristotel), Marcel Pop-Corniş (despre poezia americană contemporană), Margareta Gyurcsik (drama medievală, Stendhal, romanul realist, Albert Camus), Galina Cernikova (Mihail Bulgakov), Cornelia Nistor (spiritul Lumi&#173;nilor, romanul secolului al XVII-lea, Mark Twain), Iosif Cheie-Pantea (Eminescu şi Leopardi), Carmen Blaga (Marinetti şi Urmuz, teoriile asupra imaginarului), Tudor Beşuan (romanul american), Constantin Chevereşan (Henry James, Norman Mailer, Joseph Conrad), Ramona Boca-Bordei (despre ratare în plan literar, despre André Gide), Roxana Nubert (literatura barocă germană din România, R.M. Rilke), Adriana Babeţi (<span class="CharOverride-1">Text şi hege&#173;monie</span>), Anca Oprić (Zola, Apollinaire, Albert Camus), Eleonora Pascu (Thomas Mann, Bertolt Brecht, Peter Handke). De asemenea, sunt prezenți în revistă Alain Vuillemin, Wolfgang Schaller, José Roso Diay, Maria Lombardo, care oferă contribuţii despre romanul francez sau englez, despre Hölderlin, Domenico Tempio și Lope de Vega. În domeniul lingvistic se publică de-a lungul timpului cercetări de lexicologie (Marin Bucă, Ivan Evseev, Richard Sârbu, Maria Sârbu), de stilistică şi istoria stilisticii (G. Ivănescu, Gheorghe I. Tohăneanu, Ileana Oancea, Ştefan Munteanu, Felicia Giurgiu ş.a.), istoria limbii (Doina David), dialectologie (Ionel Stan, Vasile Frăţilă), de lingvistică aplicată limbilor franceză, engleză, germană (Maria Ţenchea, Hortensia Pârlog, Aurelia Turcu, Yvonne Lucuţa ş.a.). Rubrica de recenzii prezintă cărţi aparţinând lui Eugeniu Coşeriu, Carlo Tagliavini, Alain Guillermou, R.M. Albérès, Faust Bădescu, Yves Duplessis, Eugen Cizek, Al. Dima, Edgar Papu, Maurice Blanchot, George Steiner, Dan Horia Mazilu ş.a., iar cea intitulată „In memoriam” aduce omagiul dedicat unor personalităţi ca Iosif Popovici, Tudor Vianu, Jean Boutière, George Giuglea, P.P. Panaitescu, Victor Iancu, G. Ivănescu. Volumul din 1995 este închinat profesorului Ştefan Munteanu, în vreme ce cu alte prilejuri sunt sărbătoriţi Alfred Heinrich, Deliu Petroiu, Eugen Todoran, Gheorghe I. Tohăneanu. &#9;<span class="Semnatura">S.I.-J., R.Z.</span></p>
			<p class="Heuristica-PRIMUL"><span class="titlu-12">ANANIA, George</span> (14.VII.1941, Măgurele, j. Ilfov – 5.IV.2013, București), prozator, dramaturg, traducător. Este fiul Dumitrei şi al lui Dumitru Anania. După ce a urmat Liceul „Gheorghe Șincai” din Capitală, a absolvit, tot aici, în 1964, Facultatea de Limba și Literatura Română, cu o lucrare de licență având tema <span class="CharOverride-1">Unele aspecte ale specificului literaturii științifico-fantastice</span>. A fost muzeograf, etnograf, director adjunct la Studioul Animafilm. Împreună cu Romulus Bărbulescu a format un cuplu notoriu și prolific în SF-ul românesc, semnând numeroase romane, povestiri, piese de teatru și – sub pseudonimul Ana Barbara Rebegea – articole de critică literară aplicate la domeniul SF.</p>
			<p class="Heuristica-BASE"><span class="CharOverride-1">Constelația din ape</span> (1962), primul roman al lui <span class="CharOverride-2">A.</span>, scris, ca mai toate celelalte cărți, în colaborare cu Romulus Bărbulescu și publicat în fascicule în colecția „Povestiri științifico-fantastice”, reface <span class="CharOverride-1">Călătorie spre centrul pământului</span> de Jules Verne: un echipaj internațional, având o componență pansocialistă, descinde cu un submarin în adâncurile unui lanț vulcanic subacvatic, descoperind o civilizație extraterestră – „siderantropii”. Civilizațiile fraternizează în numele unui „țel comun: izbânda materiei superior organizate asupra manifestărilor oarbe ale naturii”. Tot pe tema contactului extraterestru, de astă dată în spațiul cosmic, va fi <span class="CharOverride-1">Doando</span> (1965), în care omenirea dintr-un viitor comunist înalt-tehnologizat participă la macroproiectul de ajutorare a unor civilizații galactice aflate în impas. După <span class="CharOverride-1">Statuia șarpelui</span> (1967), exercițiu pe o temă de paleoastronautică, și <span class="CharOverride-1">Planeta Umbrelelor Albastre </span>(1969), roman care actualizează în decor SF <span class="CharOverride-1">Cei trei muschetari </span>de Alexandre Dumas, apar cele mai cunoscute cărți ale cuplului <span class="CharOverride-2">A.</span> – Romulus Bărbulescu: <span class="CharOverride-1">Ferma Oamenilor de Piatră </span>(1970) și <span class="CharOverride-1">Paralela-enigmă </span>(1973). Acestora ar fi urmat să li se adauge încă un volum pentru a forma prima trilogie românească SF. Tema dilogiei ține de raportul anxiogen dintre om și mașinile cibernetice inteligente, proiectat pe planul alienant și traumatizant al explorării cosmosului. Dintre cele două concepte puse în joc – fuziunea om–mașină versus autonomizarea inteligenței artificiale în raport cu orizontul cognitiv uman care a creat-o – va avea câștig de cauză cel de-al doilea, cu nuanța că mașina va asimila totuși „sufletul” omului, conceput în limitele impuse de un umanism pacifist agreat teoretic în socialism. Romanele prezintă turnuri de literatură polițistă, propunând și rezolvând enigme. Însă lirismul opacizează narațiunea, personajele se mișcă în numele unui romantism butaforic, rău deservit de stilul de regulă stângaci și diletant. Un regres față de acest nivel totuși primitiv îl oferă <span class="CharOverride-1">Șarpele blând al infinitului </span>(1977), roman realist-socialist în care clișeele romanului de șantier (caracterologie, evoluție narativă) sunt teleportate în cadru SF: de pildă, fata unei somități științifice refuză căsătoria de conveniență și confortul unei vieți burgheze pentru a munci în condiții ostile pe planeta Pluto. Romanul extrapolează datele unui protocronism triumfalist: România viitorului se numără printre liderii planetari în materie de dinamică tehnologică, desfășoară operațiuni de inginerie interstelară ș.a.m.d. La nivel microcasnic, extrapolările sunt de asemenea rizibile: o gospodărie țărănească numără, alături de markeri precum oala de tuci și borcanul cu jumări, gadgetul numit „plită cu infraroșii”. Pe lângă colaborările cu Romulus Bărbulescu, <span class="CharOverride-2">A.</span> a semnat și de unul singur, cu particularitatea curioasă că mai toate lucrările sale individuale au un dublu în literatura individuală a partenerului său. <span class="CharOverride-1">Corsarul de fier</span> (1966) și <span class="CharOverride-1">Ploaia de stele</span> (1969) romanțează biografiile lui Francis Drake și Alexander von Humboldt, iar <span class="CharOverride-1">Test de fiabilitate</span> (1981) demască manipulările genetice din Occident, cu scopul de a obține un mutant nemuritor. Romanele pentru copii <span class="CharOverride-1">Acțiunea Lebăda</span> (1984) și <span class="CharOverride-1">O experiență neobișnuită</span> (1987) exploatează ideea SF din <span class="CharOverride-1">Șarpele blând al infinitului</span> – comunicarea interplanetară prin intermediul „bioundelor”.</p>
			<p class="Heuristica___mici"><span class="CharOverride-2">SCRIERI</span>: <span class="CharOverride-1">Constelația din ape</span> (în colaborare cu Romulus Bărbulescu), I–VI, București, 1962; <span class="CharOverride-1">Doando </span>(în colaborare cu Romulus Bărbulescu), București, 1965; <span class="CharOverride-1">Corsarul de fier</span>, I–II, București, 1966; <span class="CharOverride-1">Statuia șarpelui </span>(în colaborare cu Romulus Bărbulescu), București, 1967; <span class="CharOverride-1">Planeta Umbrelelor Albastre </span>(în colaborare cu Romulus Bărbulescu), I–IV, București, 1969; ed. (<span class="CharOverride-1">Planeta Fantomelor Albastre</span>), Galați, 1993; <span class="CharOverride-1">Ploaia de stele</span>, București, 1969; <span class="CharOverride-1">Ferma Oamenilor de Piatră </span>(în colaborare cu Romulus Bărbulescu), București, 1970; ed. pref. Alexandru Mironov, București, 1990; <span class="CharOverride-1">Paralela-enigmă </span>(în colaborare cu Romulus Bărbulescu), București, 1973; <span class="CharOverride-1">Șarpele blând al infinitului</span> (în colaborare cu Romulus Bărbulescu), București, 1977; <span class="CharOverride-1">Test de fiabilitate</span>, București, 1981; <span class="CharOverride-1">Acțiunea Lebăda</span>, București, 1984; <span class="CharOverride-1">O experiență neobișnuită</span>, București, 1987; <span class="CharOverride-1">Cât de mic poate fi infernul?</span> (în colaborare cu Romulus Bărbulescu), București, 1992. <span class="CharOverride-2">Ediții:</span> <span class="CharOverride-1">Antologia science-fiction Nemira ’94 – Romanian SF Anthology Nemira ’94</span>, ed. bilingvă, București, 1994; <span class="CharOverride-1">Antologia science-fiction Nemira ’95 – Romanian SF Anthology Nemira ’95</span>, ed. bilingvă, București, 1995.</p>
			<p class="Heuristica___m_RPR"><span class="CharOverride-2">Repere bibliografice:</span> Opriță, <span class="CharOverride-1">Anticipația</span>, <span class="CharOverride-1">149–159</span>. &#9;<span class="Semnatura">M.I</span>.</p>
			<div class="_idGenObjectLayout-1">
				<div id="_idContainer010">
					<div id="_idContainer008" class="_idGenObjectStyleOverride-1">
						<p class="Titlu-Nume-H">ANANIA, Valeriu</p>
						<p class="Titlu-mic-DATE"> (18.III.1921, Glăvile, j. Vâlcea – 31.I.2011, Cluj-Napoca), poet, dramaturg, prozator, memorialist, traducător. </p>
					</div>
					<div id="_idContainer009" class="_idGenObjectStyleOverride-1">
						<img class="_idGenObjectAttribute-1" src="04_AmAn_210-305-web-resources/image/01_Valeriu_Anandia.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Anei (n. Mărgăritărescu), fiica unui preot din Vâlcea, şi al ardeleanului Vasile Anania, mic negustor de ţară, iar după 1944 muncitor în Bucureşti. Urmează primele cinci clase în comuna natală, apoi cursurile Seminarului Central din Bucureşti (1933–1941); îşi ia bacalaureatul la Liceul „Mihai Viteazul”. În 1936 intră în Frăţia de Cruce şi în organizaţia străjerească a Regelui Carol al II-lea, fiind un elev eminent. Editează, în ultimul an de seminar, revista „Dacia Rediviva”. Participă (din întâmplare, susţine în <span class="CharOverride-1">Memorii</span>) la înmormântarea lui Corneliu Zelea Codreanu (1941), delict pentru care este arestat şi dus la Malmaison, închisoarea pe unde fratele său Mitică trecuse deja, din cauza adeziunii sale la mişcarea legionară, convins de însuşi <span class="CharOverride-2">A</span>. Urmează între 1941 şi 1948 Facultatea de Teologie la Bucureşti, Cluj, Sibiu şi cursuri de medicină şi muzică instrumentală la Cluj (1945–1946). Intră în monahism în 1942 cu numele Bartolomeu şi vieţuieşte o vreme la mănăstirea Antim din Bucureşti, unde este director al bibliotecii patriarhale. Se retrage, pentru o vreme, la Polovragi, dar este arestat în octombrie 1943 de Siguranţă şi condamnat pentru „posedare ilegală de armă”. Trece prin Jilava, pentru câteva luni, e transferat apoi în lagărul politic de la Târgu Jiu. În aprilie 1944 este eliberat şi urmează o perioadă de pribegie, punctată de arestări temporare şi eliberări, care culminează cu o relativă reabilitare a trecutului legionar, în urma căreia, în 1945, se înscrie la medicină, în Sibiu. În toamna lui 1945 Universitatea „Regele Ferdinand I” revine de la Sibiu la Cluj, unde <span class="CharOverride-2">A.</span> devine rapid o figură importantă a vieţii studenţeşti. Este unul dintre „eroii” mişcării naţionale studenţeşti (antirevizioniste şi anticomuniste) de la 10 mai 1946, în urma evenimentelor ajungând din nou o figură indezirabilă pentru regimul de la Bucureşti, astfel încât e nevoit să ia calea surghiunului prin diverse mănăstiri din ţară. De câteva ori se întoarce în Cluj, este arestat şi apoi eliberat: o dată, cu domiciliul forţat în Baia de Arieş; altă dată, din ordinul Siguranţei din Cluj, e surghiunit la Topliţa. În 1948 reuşeşte să îşi finalizeze la Sibiu, în cvasiclandestinitate, studiile teologice. La mănăstirea Bistriţa, unde stă ascuns, este descoperit din întâmplare de proaspătul patriarh Iustinian şi luat la Patriarhie, unde funcţionează ca intendent al Palatului Patriarhal, apoi ca inspector pentru învăţământul patriarhal şi director al bibliotecii patriarhale. Securitatea este cu ochii pe el în continuare şi este „ridicat” într-o noapte, dar patriarhul intervine energic la ministrul de Interne şi este eliberat a doua zi. În 1958, la puţin timp după vizita la Moscova a patriarhului Iustinian, este arestat, judecat şi condamnat la douăzeci de ani de muncă silnică pentru „uneltire contra ordinei sociale”. Trece prin penitenciarele Jilava, Ploieşti, Piteşti, Aiud. În „academia” subterană de la Jilava se nasc povestirile din <span class="CharOverride-1">Amintirile peregrinului apter</span>, la Aiud concepe poemele dramatice <span class="CharOverride-1">Steaua Zimbrului</span> şi <span class="CharOverride-1">Meşterul Manole</span>. În 1959 este adus ca martor al acuzării în procesul lui Radu Gyr; este torturat, drogat pentru „a spune tot ce n-a spus” (conform mărturisirilor proprii), reeducat la Aiud. Este eliberat în 1964, prin decret general de graţiere. În 1965 pleacă din ţară, la Detroit, ca preot al Arhiepiscopiei Misionare Ortodoxe Române din America. La întoarcere, în 1976, este numit director al Institutului Biblic din Bucureşti. Între 1982 şi 1993 se retrage la Văratec. În 1993 este înscăunat arhiepiscop al Vadului, Feleacului şi Clujului şi în 2006 mitropolit al Clujului, Albei, Crişanei şi Maramureşului. <span class="CharOverride-2">A. </span>debutează în 1935 cu poezia <span class="CharOverride-1">Pământ şi cer </span>în revista „Ortodoxia” şi publicistic în „Vremea”. În 1939, cu sprijinul lui N. Iorga, i se joacă piesa <span class="CharOverride-1">La furcărie</span> pe scena Teatrului Ligii Culturale şi în 1940, pe scena Teatrului Naţional Studio, poemul dramatic <span class="CharOverride-1">Dochia</span>. În stagiunea 1967–1968 i se pune în scenă la Teatrul „Barbu Delavrancea” din Bucureşti piesa <span class="CharOverride-1">Mioriţa</span>, care, publicată în 1966, cu o <span class="CharOverride-1">Predoslovie</span> de Tudor Arghezi, constituie şi debutul său editorial. A mai colaborat la „Gândirea”, „Convorbiri literare”, „Gazeta literară”, „Credinţa” (Detroit), „Noi” (Detroit), pe care o editează, „Destin” (Madrid), „Tribuna”, „Amfiteatru”, „Ateneu”, „Albina”, „Luceafărul”, „Telegraful român” (Sibiu), „Magazin istoric” ş.a. I s-au acordat Premiul Uniunii Scriitorilor (1982), Premiul Opera Omnia al Filialei din Cluj a Uniunii Scriitorilor (2001), Premiul Special al Uniunii Scriitorilor pentru <span class="CharOverride-1">Memorii </span>(2008). În 2010 este ales membru de onoare al Academiei Române. Publicarea integralei operei sale este iniţiată de Editura Limes din Cluj-Napoca în 2003 şi reluată de Polirom în 2008. Publicarea <span class="CharOverride-1">Memoriilor</span> a stârnit discuţii legate de colaborarea cu Securitatea şi de activitatea sa în America. În 2012 Ioana Diaconescu, cercetător CNSAS, a publicat într-un serial, în „România literară”, dosarul lui <span class="CharOverride-2">A.</span>, concluzionând că este exclusă orice colaborare<span class="CharOverride-2"> </span>cu Securitatea comunistă.  </p>
			<p class="Heuristica-BASE">Lirica lui <span class="CharOverride-2">A.</span> este dificil de încadrat într-o formulă de istorie literară ori în contextul poeziei actuale. În primul rând, pentru că autorul aparţine „promoţiei amânate”, acea „generaţie a războiului”, de poeţi născuţi prin anii ’20 ai secolului trecut, cu debuturi târzii şi evoluţii sinuoase, fără conştiinţa apartenenţei la vreun grup ori mişcare literară. În al doilea rând, pentru că poezia unui poet-călugăr nu poate fi înţeleasă fără o cultură şi o trăire religioasă profunde. Se poate afirma că <span class="CharOverride-2">A.</span> continuă „linia” ortodoxismului, dar nu într-o manieră tocmai ortodoxă: pe lângă influenţe gândiriste, apar inflexiuni argheziene, alteori voiculesciene ori barbiene. Modalitatea în care interpretează<span class="CharOverride-1"> Sonetele</span> lui V. Voiculescu, într-un excepţional articol inserat în volumul <span class="CharOverride-1">Din spumele mării</span> (1995), poate oferi cheia de lectură pe care autorul a hărăzit-o propriilor texte: <span class="CharOverride-1">Sonetele</span> sunt rodul experienţelor spirituale de tip isihast, senzualismul nu este decât o chestiune de limbaj poetic, cu alte cuvinte erosul se converteşte în <span class="CharOverride-1">agapé</span> (ca substanţă), iar <span class="CharOverride-1">agapé</span> se exprimă prin eros (ca limbaj). Primul volum de poezie, <span class="CharOverride-1">Geneze</span> (1971), propune „scenarii” care deghizează în metafore un scenariu liturgic: ambigua persoană a doua a poemului ascunde o persoană sacră, după cum, alteori, persoana întâi îşi asumă ipostaze divine, dinamica relaţiei dintre eul poetic şi „celălalt” (există în fiecare poem un „tu”, fie masculin, fie feminin, amintind de sonetele lui Voiculescu) poate fi o încercare de a transpune poetic dinamica relaţiei dintre creatură şi Creator în ortodoxie, dialogul prin comunicarea-comuniune. Următorul volum, <span class="CharOverride-1">File de acatist</span> (1976), conţine poezie religioasă: două acatiste, unul dedicat sfântului Ioan Valahul, celălalt sfântului Calinic de la Cernica. Acatistele, păstrând tonalitatea tradiţională şi prozodia imnului bizantin, surprind prin poeticitatea lor: „Vezi toamna cum se-mbracă în trup pogorâtor/ Acoperindu-şi moartea ca iarba-n rădăcină./ La râul Babel plânsem. Din floarea ce se-nchină/ Acestei triste pravili mai stăruie un dor/ Horit în neodihna miresmelor: lumină./ Ucenicindu-i nopţii şi bând-o prin tăgadă,/ Licoare nouă, sfântă, ne-mbată şi ne pradă./ Aliluia!” (<span class="CharOverride-1">Acatistul Sf. Ioan Valahul</span>, <span class="CharOverride-1">Starea a treia</span>). Cărţile următoare, <span class="CharOverride-1">Istorii agrippine</span> (1976), <span class="CharOverride-1">Anamneze</span> (1984) şi <span class="CharOverride-1">Imn Eminescului </span>(1992), se circumscriu, în general, aceluiaşi univers poetic. Dramaturgia lui <span class="CharOverride-2">A.</span>, reunită în două volume publicate în 1982 sub titlul <span class="CharOverride-1">Greul Pământului. O pentalogie a mitului românesc</span>, oferă o fascinantă experienţă de întoarcere a mitului, înţeleasă ca retrăire şi reinventare a acestuia. Cinci poeme dramatice, <span class="CharOverride-1">Mioriţa, Du-te vreme, vino vreme, Meşterul Manole, Greul Pământului </span>şi <span class="CharOverride-1">Steaua Zimbrului</span>, delimitează simbolic o vatră a spiritualităţii româneşti, un spaţiu al genezelor, alcătuind un sistem poetico-filosofic articulat, ale cărui axe de referinţă sunt folclorul şi istoria. În articolul <span class="CharOverride-1">Mitologia românească</span>, inclus în volumul <span class="CharOverride-1">Din spumele mării</span>, <span class="CharOverride-2">A. </span>subscrie la interpretarea pe care Mircea Eliade o dă <span class="CharOverride-1">Mioriţei</span>, în care se regăseşte „cheia” propriului poem dramatic: „Este vorba de o nouă creaţie religioasă, proprie sud-estului european, pe care noi am numit-o «creştinism cosmic» pentru că, pe de o parte, ea proiectează misterul cristologic asupra naturii întregi, iar, pe de altă parte, neglijează elementele istorice ale creştinismului, insistând, dimpotrivă, asupra dimensiunii liturgice a existenţei omului în lume”. Această înţelegere a baladei populare, în spiritul unui creştinism cosmic, este reprezentată în<span class="CharOverride-1"> Mioriţa</span> lui <span class="CharOverride-2">A.</span> prin intermediul unor personaje care nu sunt decât măşti ale unor principii ori forţe cosmice. Dacă <span class="CharOverride-1">Mioriţa</span> se caracterizează prin lirism şi concentrare metaforică, poemul <span class="CharOverride-1">Meşterul Manole</span> (1968) pare mai apropiat de specia dramatică, prin existenţa unor forţe antagonice care susţin acţiunea (D. Micu). Aparenţă dramatică şi miez tragic, căci, în esenţă, conflictul purcede dintr-o fatalitate ontologică: omul este disputat concomitent de cer şi de pământ, de Biserică şi de Femeie, de dragostea spirituală şi de dragostea trupească. Alegerea, absolut necesară unei iubiri-creaţii autentice, aparţine omului şi ea determină destinul tragic: voinţa de creaţie coincide cu asceza, cu jertfirea „izvodului”, a materiei, în „rodul” spiritului. Altă piesă, <span class="CharOverride-1">Hoţul de mărgăritare</span>,<span class="CharOverride-1"> </span>subintitulată <span class="CharOverride-1">Întoarcerea fiului risipitor</span> (1993), scrisă în 1952, urmăreşte semnificaţiile parabolei biblice a fiului risipitor, tema salvării, a împăcării cu Tatăl şi a sacrificiului regenerator. Romanul exotic <span class="CharOverride-1">Străinii din Kipukua</span> (1979) şi culegerea de nuvele <span class="CharOverride-1">Amintirile peregrinului apter</span> (1990), ce împrumută aparenţa unui roman memorialistic, aparţin fără îndoială tradiţiei prozei fantastice româneşti. Concepţia asupra fantasticului s-ar distinge, în cazul lui <span class="CharOverride-2">A.</span>, prin imaginarea unui univers dublu articulat: realul şi miraculosul, trecutul şi prezentul, mitul – fie basmul hawaiian, fie legenda românească – şi istoria. Cele două planuri nu se neagă, nu se opun, nu se întretaie, ci sunt concomitente, amestecate, identice în substanţa lor. Trucul care face posibilă nararea şi construcţia unei asemenea lumi duble este imaginarea unui personaj fantastic cu totul special: un eu naratorial cu o dublă ipostază, una istorică, reală şi una mitică, fantastică. Eul-narator este în acelaşi timp un om obişnuit, istoric, dar şi un contemporan al tuturor timpurilor, al zeilor hawaiieni ori al voievozilor şi călugărilor din vechile mănăstiri româneşti. El trăieşte simultan în basm, în mit şi în realitate, asemenea lui Făt-Frumos din poemul dramatic, cu o vagă înţelegere a statutului său de „ne-muritor” ori de „înviat”. <span class="CharOverride-1">Străinii din Kipukua</span> se plasează într-un spaţiu exotic: insulele hawaiiene, cu mirajul unei culturi arhaice, care încă îşi trăieşte poveştile despre zei (<span class="CharOverride-1">moolelo</span>). Personajele centrale: domnul Martin, matematician ratat, şi soţia lui, Diana Kovalski, fosta elevă a naratorului, profesor în America într-o „primă” existenţă, prietenul profesorului, primarul oraşului Kipukua, David Stevenson, şi fetele sale, Kaena şi Unauna, prinţul Lohiau sunt „nemuritori” ori „înviaţi”, nemaiştiind cine ori ce sunt şi descoperindu-şi treptat identitatea profundă. „Străini” de propria viaţă şi de sine, de orice „casă”, călători prin timp şi spaţii, „înviaţii”, dar şi „nemuritorii” nu au identitate, nume, obârşii, pentru că au murit o dată şi, înviind, şi-au pierdut identitatea primă. Înstrăinarea de tot îi transformă în veşnici peregrini, idee deloc străină de concepţia ortodoxă conform căreia suntem străini în această lume. <span class="CharOverride-1">Rotonda plopilor aprinşi</span> (1983), carte de memorialistică, cuprinde o galerie de opt portrete (începând cu Tudor Arghezi, mentor literar şi prieten, apoi Gala Galaction, Anton Holban, Victor Papilian, Lucian Blaga, Ion Luca, Marin Preda şi V. Voiculescu, maestrul său spiritual) ce străjuiesc singuraticul „luminiş” sufletesc al autorului. Amintirile – „aproximative” în literă, autentice ca semnificaţie – sunt rodul unei căutări, a comuniunii ca împărtăşire spirituală, într-un heideggerian loc al deschiderii întru Fiinţă. Sensul acestei cărţi, scrisă cu talent literar, cu sensibilitate intelectuală şi gingăşie sufletească, rezidă în adevărurile ei interioare, în încercarea de a recupera nu un trecut cu personajele sale „principale”, ci povestea întâlnirilor mirabile, împletirea biografiilor cu autobiografia, adică destinul rotondei sufleteşti. După ce a tradus <span class="CharOverride-1">Noul Testament </span>şi unele părţi din <span class="CharOverride-1">Vechiul Testament</span> (<span class="CharOverride-1">Psaltirea</span>,<span class="CharOverride-1"> Pentateuhul</span>, <span class="CharOverride-1">Cântarea Cântărilor</span>,<span class="CharOverride-1"> Cartea Psalmilor </span>etc.), <span class="CharOverride-2">A.</span> izbuteşte să ducă la bun sfârşit o nouă versiune românească integrală a <span class="CharOverride-1">Bibliei</span> (2001), „diortosită” după <span class="CharOverride-1">Septuaginta</span>, însoţind textul propriu-zis cu comentarii de o remarcabilă valoare, prin densitatea şi erudiţia informaţiei, acurateţea şi, adesea, poezia interpretării. Versiunea sa, deopotrivă laică şi religioasă, constituie un moment important în cultura română prin prospeţimea şi naturaleţea limbii şi prin restituirea unor sensuri pierdute ori deviate în traducerile anterioare. Pe de altă parte, apariţia <span class="CharOverride-1">Memoriilor</span> relansează figura lui <span class="CharOverride-2">A. </span>în prim-planul vieţii culturale, autorului recunoscându-i-se talen&#173;tul narativ, forţa şi farmecul povestirii. Publi&#173;carea acestui volum a determinat şi o clarificare a trecutului său legionar, a comportamentului din detenţie şi a relaţiei cu Securitatea comunistă, despre fiecare dintre aceste puncte ale biografiei sale circulând variante diferite, lansate din diverse surse (câteva, pomenite în carte, sunt diaspora legionară din America şi fostul mitropolit al Ardealului, Antonie Plămădeală). <span class="CharOverride-1">Memoriile</span>, mai ales prima parte, sunt scrise cu o extraordinară vervă narativă, asemenea unui roman de aventuri, pe alocuri incredibil, al cărui „erou” este în fond un aventurier cu o conştiinţă morală puternică, avid de independenţă, ceea ce îl şi determină să nu rămână fidel unei cauze şi să penduleze între idealuri politice, culturale etc. opuse. Dovadă atracţia pentru literatură, vocaţia sa fundamental culturală sau decizia imprevizibilă de a se face monah (fără să treacă printr-o criză mistică). Este student la Teologie şi concomitent la Medicină (pasionat de disecţii), are vocaţie de lider, dar refuză constant funcţiile publice, este om de teatru, dar şi preot, un tânăr admirator al lui Zelea Codreanu, dar şi promonarhist, admirator al lui Nichifor Crainic, dar şi al lui Arghezi (cei doi se insultau reciproc) etc. <span class="CharOverride-1">Memoriile</span> oferă şi un bogat material documentar: despre colaborarea unor înalţi prelaţi ai Bisercii cu Securitatea (patriarhul Iustinian, protectorul său, este singura figură luminoasă); despre ce însemna, de fapt, „sfânta” tinereţe legionară, la începuturile ei, pentru un tânăr fără experienţă şi cu idealuri naţionale; detalii interesante sau pitoreşti despre personalităţi ale vieţii culturale precum Tudor Arghezi, Victor Papilian, Radu Gyr, Mira Baciu ş.a., informaţii despre diaspora românească şi contradicţiile ei şi o versiune personală despre realităţile inimaginabile ale vieţii de detenţie din închisorile comuniste. <span class="CharOverride-1">Memoriile</span>, din acest punct de vedere, contrabalansează, prin realism (kafkian) şi autenticitate până la naturalism, misticismul din <span class="CharOverride-1">Jurnalul</span> <span class="CharOverride-1">fericirii</span> de N. Steinhardt. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Mioriţa</span>, cu o <span class="CharOverride-1">Predoslovie</span> de Tudor Arghezi, Bucureşti, 1966; ed. pref. Liviu Petrescu, Cluj-Napoca, 1999; <span class="CharOverride-1">Meşterul Manole</span>, Bucureşti, 1968; <span class="CharOverride-1">Du-te vreme, vino vreme!</span>, Bucureşti, 1969; <span class="CharOverride-1">Păhărelul cu nectar</span>, Bucureşti, 1969; <span class="CharOverride-1">Geneze</span>, Bucureşti, 1971; <span class="CharOverride-1">Steaua Zimbrului</span>, Bucureşti, 1971; <span class="CharOverride-1">Poeme cu măşti. Du-te vreme, vino vreme! Mioriţa. Steaua Zimbrului. Meşterul Manole</span>, Bucureşti, 1972; <span class="CharOverride-1">File de acatist</span>, Detroit, 1976; <span class="CharOverride-1">Istorii agrippine</span>, Bucureşti, 1976; <span class="CharOverride-1">Străinii din Kipukua</span>, Bucureşti, 1979; <span class="CharOverride-1">Greul Pământului</span>. <span class="CharOverride-1">O pentalogie a mitului românesc</span>, I–II, Bucureşti, 1982; <span class="CharOverride-1">Rotonda plopilor aprinşi</span>, Bucureşti, 1983; <span class="CharOverride-1">Anamneze</span>, Bucureşti, 1984; <span class="CharOverride-1">Amintirile peregrinului apter</span>, Bucureşti, 1990; <span class="CharOverride-1">Cerurile Oltului</span>, Râmnicu Vâlcea, 1990; <span class="CharOverride-1">Imn Eminescului, </span>Bucureşti, 1992; <span class="CharOverride-1">Pro memoria. Acţiunea catolicismului în România interbelică</span>, Bucureşti, 1992; <span class="CharOverride-1">Hoţul de mărgăritare (Întoarcerea fiului risipitor)</span>, Cluj-Napoca, 1993; <span class="CharOverride-1">Pledoarie pentru Biserica neamului</span>, Craiova, 1995; <span class="CharOverride-1">Din spumele mării</span>, îngr. şi postfaţă Sandu Frunză, Cluj-Napoca, 1995; <span class="CharOverride-1">Clujul universitar al generaţiei 1946</span>, Cluj-Napoca, 1996; <span class="CharOverride-1">Poeme alese</span>, pref. Liviu Petrescu, Cluj-Napoca, 1998; <span class="CharOverride-1">Atitudini</span>, Cluj-Napoca, 1999; <span class="CharOverride-1">De dincolo de ape</span>, îngr. şi postfaţă Ioan-Nicu Turcon, Cluj-Napoca, 2000; <span class="CharOverride-1">Du-te vreme, vino vreme!</span>, îngr. Gabriel Enache, Ioan Şt. Lazăr şi Nicolae State–Burluşi, Râmnicu Vâlcea, 2001; <span class="CharOverride-1">Apa cea vie a ortodoxiei</span>, Cluj-Napoca, 2002; <span class="CharOverride-1">Atelier biblic</span>, Cluj-Napoca, 2003; <span class="CharOverride-1">Opera literară</span>, I–IX, cronologie Ştefan Iloaie, pref. Aurel Sasu, pref. Mircea Muthu, Dan C. Mihăilescu, Petru Poantă, Ovidiu Pecican, Cluj-Napoca, 2003–2008; <span class="CharOverride-1">Cartea deschisă a împărăţiei: o însoţire liturgică pentru preoţi şi mireni</span>, Bucureşti, 2005; <span class="CharOverride-1">Memorii</span>, Iaşi, 2008; Valeriu Anania, Aurel Sasu, <span class="CharOverride-1">Despre noi şi despre alţii</span>, Bucureşti, 2009; S<span class="CharOverride-1">tarea de excepţie. Valeriu Anania – omul şi destinul: 1946</span>, îngr. şi pref. Aurel Sasu, Cluj-Napoca, 2010. <span class="CharOverride-2">Traduceri:</span> <span class="CharOverride-1">Biblia sau Sfânta Scriptură</span>, Bucureşti, 2001.</p>
			<p class="Heuristica___m_RPR"><span class="CharOverride-2">Repere bibliografice:</span> Negoiţescu, <span class="CharOverride-1">Însemnări</span>,<span class="CharOverride-1"> 215–217</span>;<span class="CharOverride-1"> </span>N. Carandino, <span class="CharOverride-1">Autori, piese şi spectacole</span>, Bucureşti, 1973, <span class="CharOverride-1">73–77</span>; Paleologu, <span class="CharOverride-1">Alchimia</span>,<span class="CharOverride-1"> 112–120</span>;<span class="CharOverride-1"> </span>Diaconescu, <span class="CharOverride-1">Dramaturgi, 251–256</span>; Laurenţiu Ulici, <span class="CharOverride-1">Singurătatea ca destin</span>, RL, 1988, 16; Firan, <span class="CharOverride-1">Profiluri</span>, I, <span class="CharOverride-1">22–26</span>;<span class="CharOverride-1"> </span>Micu, <span class="CharOverride-1">Scurtă ist.</span>,<span class="CharOverride-1"> </span>II, <span class="CharOverride-1">360</span>,<span class="CharOverride-1"> </span>IV,<span class="CharOverride-1"> 34–37</span>; <span class="CharOverride-1">Dicţ. esenţial</span>,<span class="CharOverride-1"> 26–28</span>; Ghiţulescu, <span class="CharOverride-1">Istoria</span>,<span class="CharOverride-1"> 128–132</span>; Marius Chivu, <span class="CharOverride-1">Însemnări de peste Ocean</span>, RL, 2001, 44;<span class="CharOverride-1"> Arhiepiscopului Bartolomeu Valeriu Anania. In honorem</span>, îngr. Ioan-Vasile Leb, Cluj-Napoca, 2001; Opriţă, <span class="CharOverride-1">Anticipaţia</span>,<span class="CharOverride-1"> 149–159</span>; Lucian Bâgiu, <span class="CharOverride-1">Valeriu Anania – scriitorul</span>, Cluj-Napoca, 2006; Liviu Grăsoiu, <span class="CharOverride-1">Momentul Valeriu Anania</span>, CL, 2007, 3; Petru Poantă, <span class="CharOverride-1">Valeriu Anania, poetul</span>, CNT, 2008, 2; Paul Cernat, <span class="CharOverride-1">Cartea vieţii lui Valeriu Anania</span>, OC, 2009, 465; Al. Zub, <span class="CharOverride-1">Cunoaştere de sine şi creaţie: Valeriu Anania</span>, CL, 2009, 2; Constantin Ciopraga, <span class="CharOverride-1">Valeriu Anania între eul biografic şi eul profund</span>, CL, 2009, 4; Al. Zub, <span class="CharOverride-1">Discurs confesiv şi alteritate</span>, CL, 2009, 9; Popa, <span class="CharOverride-1">Ist. lit.</span>, II, <span class="CharOverride-1">876–877</span>;<span class="CharOverride-1"> </span>Aurel Sasu<span class="CharOverride-1">, Dragostea şi vântul. Glose la memoriile lui Valeriu Anania, </span>Cluj-Napoca, 2011;<span class="CharOverride-1"> </span>Beatrice Ştir, <span class="CharOverride-1">Valeriu Anania (publicistul)</span>, Cluj-Napoca, 2011; Ioana Diaconescu, <span class="CharOverride-1">Bartolomeu Anania – Dosar de urmărire informativă (I–II)</span>, RL, 2012, 10, 11. &#9;<span class="Semnatura">R.D</span>.</p>
			<p class="Heuristica-PRIMUL"><span class="titlu-12">ANCA, George</span> (12.IV.1944, Ruda-Budeşti, j. Vâlcea), poet, prozator, dramaturg, traducător. Este fiul Elisabetei Anca (n. Grigorescu) şi al lui Ion Anca, funcţionari. A absolvit Facultatea de Limba şi Literatura Română a Universităţii din Bucureşti (1966). Şi-a luat doctoratul în 1974 cu teza <span class="CharOverride-1">Baudelaire şi poeţii români. Corespondenţe ale spiritului poetic</span>. A fost, pe rând, redactor la Radiodifuziunea Română, redactor la revista „Colocvii”, metodist şi inspector în Ministerul Învăţământului, lector la Facultatea de Ziaristică din Bucureşti, <span class="CharOverride-1">visiting professor</span> la Universitatea din New Delhi (1977–1979, 1981–1984, 2002–2003), director al Bibliotecii Institutului Politehnic din Bucureşti (1984–1987) şi director al Bibliotecii Pedagogice Naţionale „I.C. Petrescu” (din 1988), profesor asociat la universităţile din Oradea şi Târgovişte. A debutat ca poet în „Luceafărul” (1961). Mai colaborează la „Contemporanul”, „Gazeta literară”, „Viaţa românească”, „Oglinda literară”, „Litere”, „Nord literar” ş.a., „Credinţa” (Detroit), „Indian Literature” (New Delhi). În India editează revistele „The Milky Way” (1979), „Latinitas” (1982–1984), la care se adaugă în ţară „Liber” (1989), „Bibliotheca Indica” (din 1998), „Trivirum” (2003) ş.a. A folosit iniţial semnătura Gheorghe Anca, iar în publicistică pseudonimele Gh. Miloşeşti şi Gh. Grigorescu; în India a semnat Horace Gange. Este membru în Authors Guild of India (din 1978), preşedinte al Asociaţiei Culturale Româno–Indiene (din 1992), vicepeşedinte al Societăţii Române de Etnologie, membru în International Union of Anthropological and Ethnological Sciences. A organizat Academia Internaţională „Mihai Eminescu” mai întâi în New Delhi (1981) şi Grupul Român pentru Pugwash. A editat cărţi şi reviste în România şi în India, precum şi cursuri universitare.</p>
			<p class="Heuristica-BASE">Publicate în patru limbi (română, engleză, hindi, sanscrită), scrierile literare (şi general-culturale), industrioase, ale lui <span class="CharOverride-2">A.</span> se remarcă printr-o neobişnuită şi derutantă diversitate tematică şi stilistică, în care se experimentează formule („viziuni”) şi limbaje menite să surprindă cu orice preţ, ostentaţia fiind vizibilă şi din perspectiva numărului de volume. Privită în ansamblu, activitatea lui <span class="CharOverride-2">A.</span>, marcată şi de câteva etape petrecute în India, ţinteşte întrucâtva modelul Mircea Eliade. Poezia este, la începuturi, ermetică, de un pronunţat onirism, încifrându-se în „dodii” (concept liric central, care va evolua până la stadiul de „doine în dodii”, trecând prin „indodii”). Ea se dezvoltă însă într-o poetică proprie, româno-indoeuropeană, cu note suprarealiste, interiorizându-şi exprimări supralingvistice, mantrice sau nirvanice şi echivalând nu o dată sunete sanscrite cu înţelesuri româneşti. În poemele mai realizate, încă de la prima carte, <span class="CharOverride-1">Invocaţii</span> (1968), versul se pune în mişcare ca după un sunet universal, semnalizat mereu prin rimă: „Războiu-i foarte animal/ Mai cade unul de pe cal/ Cade pământul de pe cal/ Pocnesc potcoave de metal” (<span class="CharOverride-1">Cadenţă</span>) sau: „De la Cozia la Vaţa/ Nimic nu costă viaţa/ nici eroul nici paiaţa/ nici stejarii dimineaţa” (<span class="CharOverride-1">Doină cu variaţiuni</span>). În căutarea propriului sine, <span class="CharOverride-2">A.</span> a mai experimentat „poezia-concret-antropologică”, publicând autoreferenţiale „sonete thailandeze” (o mostră: „plăcerea egoului şi ce mai rămâne/ la prima spaimă fără discuţie/ asta e treaba mea scrisul nimicului”), „orientopoetică”, „balada Calcuttei”, „mamma Trinidad”: „Kabir în Caraibbi/ Dante în mantre/ Eminescu în Yemen” (<span class="CharOverride-1">Pregăteşte-te să trăieşti în Trinidad</span>). Şi în poezie, proză sau în încercările de a compune teatru, pornirea amalgamării şi a supraîncărcării fără alt rost decât acela al producerii, aproape fără limite, de text nu poate fi ignorată. Cât e productivitate şi cât e inflaţie fantasmagorică e greu de stabilit. Romanele lui <span class="CharOverride-2">A.</span> urmează, de asemenea, o poetică serialistă, <span class="CharOverride-1">Parinior</span> (1982) continuând esotericul <span class="CharOverride-1">Eres</span> (1970), iar ciclul definit ca „roman automitologic” <span class="CharOverride-1">Apokalipsa indiană</span> – <span class="CharOverride-1">Maica Medeea la Paris </span>(1997), <span class="CharOverride-1">Buddha şi Colonelul </span>(2001), <span class="CharOverride-1">Frica de Orient </span>(2001), <span class="CharOverride-1">Furnici albe</span> (2001), <span class="CharOverride-1">La Gioia </span>(2002), <span class="CharOverride-1">Sanskritikon </span>(2002) ş.a. –,din care au apărut nouă volume, epicizează autobiografic personaje şi drame „indo-europene”. În eseu <span class="CharOverride-2">A.</span> insistă asupra propriului concept de „indo-eminescologie” şi practică, printre altele, extrem de frecvent, ficţiunea critică.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Invocaţii</span>, Bucureşti, 1968; <span class="CharOverride-1">Eres</span>,<span class="CharOverride-1"> </span>Bucureşti, 1970; <span class="CharOverride-1">Poemele părinţilor</span>, Bucureşti, 1976; <span class="CharOverride-1">10 Indian Poems</span>, New Delhi, 1978; <span class="CharOverride-1">Good Luck, Radha</span>, New Delhi, 1979; <span class="CharOverride-1">Ek shanti</span>, New Delhi, 1981;<span class="CharOverride-1"> Ardhanarishwara</span>, ed. trilingvă, New Delhi, 1982; <span class="CharOverride-1">De rerum Aryae</span>, New Delhi, 1982; <span class="CharOverride-1">Mantre</span>, New Delhi, 1982; <span class="CharOverride-1">India. Memorii la mijlocul vieţii</span>, New Delhi, 1982; <span class="CharOverride-1">Pancinci</span>, New Delhi, 1982; <span class="CharOverride-1">Parinior</span>, New Delhi, 1982; <span class="CharOverride-1">Sonhind</span>, New Delhi, 1982;<span class="CharOverride-1"> Upasonhind</span>, New Delhi, 1982;  <span class="CharOverride-1">Sonet</span>, New Delhi, 1984; <span class="CharOverride-1">XII by Horace Gange</span>, New Delhi, 1984;<span class="CharOverride-1"> 50 doine lui Ilie Ilaşcu</span>, Bucureşti, 1994;<span class="CharOverride-1"> The Buddha</span>, Bucureşti, 1994; <span class="CharOverride-1">Indoeminescology</span>, Bucureşti, 1994;<span class="CharOverride-1"> Doină cu variaţiuni</span>, Bucureşti, 1995; <span class="CharOverride-1">Haos, temniţă şi exil la Eminescu, Cotruş, Gyr şi Stamatu</span>, Bucureşti, 1995; <span class="CharOverride-1">Manu&#173;scrisele de la Marea Vie</span>, Bucureşti, 1996; <span class="CharOverride-1">Doine în dodii</span>, Bucureşti, 1997; <span class="CharOverride-1">Ion Iuga în India</span>, Bucureşti, 1997; <span class="CharOverride-1">Lumea fără Coloana lui Brâncuşi</span>, Bucureşti, 1997; <span class="CharOverride-1">Maica Medeea la Paris</span>, Bucureşti, 1997; <span class="CharOverride-1">Miongdang</span>, Bucureşti, 1997; <span class="CharOverride-1">Teatru sub clopot</span>, Bucureşti, 1997; <span class="CharOverride-1">Templu în elicopter</span>, Bucureşti, 1997; <span class="CharOverride-1">(Un)Peaceful Essay on Beauty and Prison</span>, Bucureşti, 1998; <span class="CharOverride-1">Waste</span>, Bucureşti, 1998;<span class="CharOverride-1"> Decasilab</span>, Bucureşti, 1999; <span class="CharOverride-1">Pelasgos</span>, Bucureşti, 1999; <span class="CharOverride-1">Romayanic Ahimsa</span>, Bucureşti–New Delhi, 1999; <span class="CharOverride-1">From Thaivilasa to Cosmic Library</span>, Bucureşti–Bangkok, 1999; <span class="CharOverride-1">Balada Calcuttei</span>, Bucureşti, 2000; <span class="CharOverride-1">Malta versus Trinidad</span>, Bucureşti, 2000; <span class="CharOverride-1">Orientopoetica</span>, Bucureşti, 2000; <span class="CharOverride-1">Sonete thailandeze</span>, Bucureşti, 2000; <span class="CharOverride-1">Baudelaire şi poeţii români</span>, Bucureşti, 2001; <span class="CharOverride-1">Buddha şi colonelul</span>, Bucureşti, 2001;<span class="CharOverride-1"> Dodii</span>, Bucureşti, 2001; <span class="CharOverride-1">Edgar, who Does (Not) Need Libraries</span>, Bucureşti–Boston, 2001; <span class="CharOverride-1">Frica de Orient</span>, Bucureşti, 2001; <span class="CharOverride-1">Furnici albe</span>, Bucureşti, 2001; <span class="CharOverride-1">Mamma Trinidad</span>, Bucureşti, 2001;<span class="CharOverride-1"> Poeston</span>, Bucureşti, 2001; <span class="CharOverride-1">La Gioia</span>, Bucureşti, 2002; <span class="CharOverride-1">Sanskritikon</span>, Bucureşti, 2002; <span class="CharOverride-1">În recunoaştere</span>, Bucureşti, 2003; <span class="CharOverride-1">Măiastra în dodii</span>, Bucureşti, 2003; <span class="CharOverride-1">Măslinii din Uffizi</span>, Bucureşti, 2003; <span class="CharOverride-1">Prima, ultima</span>, Bucureşti, 2003; <span class="CharOverride-1">In Search of Joy</span>, Bucureşti–Florenţa, 2003; <span class="CharOverride-1">Maroc după tată</span>, Bucureşti, 2004; <span class="CharOverride-1">Transbudhvana and Other Poems</span>, Bucureşti, 2004;<span class="CharOverride-1"> Literary Anthropology</span>, Târgovişte, 2005; <span class="CharOverride-1">Tangoul tigrului</span>, Bucureşti, 2005; <span class="CharOverride-1">Ibsenienii</span>, I–VII, Bucureşti, 2005–2006; <span class="CharOverride-1">Finish Romania</span>, ed. bilingvă, Bucureşti, 2006; <span class="CharOverride-1">Partea nimănui</span>, Târgovişte, 2010; <span class="CharOverride-1">Mantra Eminescu</span>, Târgovişte, 2011; <span class="CharOverride-1">Paparuda</span>, Cluj-Napoca, 2011; <span class="CharOverride-1">Scenometrie teatrux</span>, Târgovişte, 2011. <span class="CharOverride-2">Antologii:</span> <span class="CharOverride-1">Târgovişte–India. Antologie poetică – Poetical Antology</span>, ed. bilingvă, Târgovişte, 2008. <span class="CharOverride-2">Traduceri: </span><span class="CharOverride-1">Jayadeva’s Gitagovinda</span>,<span class="CharOverride-2"> </span>New Delhi, 1983; Gianni Rodari, <span class="CharOverride-1">Gramatica fanteziei</span>, Bucureşti, 1980; Kalidasa, <span class="CharOverride-1">Norul vestitor</span>, New Delhi, 1983; Rajiv Dogra, <span class="CharOverride-1">Urme pe nisip</span>, Bucureşti, 1999; Faust Brădescu, <span class="CharOverride-1">Lumea stranie a lui Eugen Ionescu</span>, Bucureşti, 2003; Milarepa, <span class="CharOverride-1">100 000 parabole</span>, Bucureşti, 2001; <span class="CharOverride-1">Explicând Dharma hindusă</span>, Târgovişte, 2002; Surender Bhutani, <span class="CharOverride-1">Poems – Poeme</span>, ed. bilingvă, Bucureşti, 2008; Zricha Vaswoni, <span class="CharOverride-1">Effect of Indian Thought on Mihai Eminescu –</span> <span class="CharOverride-1">Eminescu şi gândirea indiană</span>, ed. bilingvă, Târgovişte, 2011.</p>
			<p class="Heuristica___m_RPR"><span class="CharOverride-2">Repere bibliografice:</span> D. Micu, <span class="CharOverride-1">„Invocaţii”</span>, GL, 1968, 33; Nicolae Baltag, <span class="CharOverride-1">„Invocaţii”</span>, CNT, 1968, 41; Sergiu Adam, <span class="CharOverride-1">„Invocaţii”</span>,<span class="CharOverride-1"> </span>ATN, 1968, 10; Dana Dumitriu,<span class="CharOverride-1"> „Poemele părinţilor”</span>, RL, 1976, 25; Petru Romoşan, <span class="CharOverride-1">„Poemele părinţilor”</span>, TR, 1976, 41; <span class="CharOverride-1">Lit. rom. cont.</span>, I, <span class="CharOverride-1">710</span>; Ioan Mihuţ, <span class="CharOverride-1">Memoria timpului</span>, Bucureşti, 2000, <span class="CharOverride-1">156–160</span>; <span class="CharOverride-1">Despre George Anca</span>, Târgovişte, 2003; Ana Dobre, <span class="CharOverride-1">Capacitatea de a divaga</span>, LCF, 2004, 19; Mihai Stan, „<span class="CharOverride-1">Târgovişte–India”</span>, „Litere” (Găeşti), 2011, 2; Marian Popa, <span class="CharOverride-1">Anca</span>, „Litere”, 2012, 9–12. &#9;<span class="Semnatura">A.N.</span></p>
			<p class="Heuristica_PRIMUL_Semnat"><span class="titlu-12">ANCHETA</span>,<span class="CharOverride-2"> </span>revistă apărută la Bucureşti, lunar, între 10 noiembrie 1924 și octombrie 1926, între decembrie 1933 și aprilie 1934 și în decembrie 1935. Director: Nicolae I. Pienaru. Subtitlul inițial, „Caiet al figurilor contemporane”, este completat în 1926 de „Politică–Administrativă–Literară–Economică”. <span class="CharOverride-2">A.</span> îşi propune „să-i sprijine pe acei ridicaţi prin merite adevărate” şi oferă câteva portrete: Corneliu Moldovanu – directorul Teatrului Naţional din Bucureşti, Ion Minulescu – director general în Ministerul Cultelor și Artelor, Isaiia Răcăciuni, E. Lovinescu – un descoperitor de talente, Mihail Dragomirescu, Ion Sân-Giorgiu, Valjan, Octavian Goga, A.L. Zissu. Revista mai pu&#173;blică <span class="CharOverride-1">Pilde şi proverbe</span> de Artur Enăşescu, versuri de Constantin Argeşanu şi o cronică la comedia <span class="CharOverride-1">Apostolii</span> de Liviu Rebreanu. Ion Călugăru semnează un <span class="CharOverride-1">Elogiu mitocăniei</span>, iar la rubrica „Cărți străine” B. Louis se ocupă de literatura franceză a vremii. &#9;<span class="Semnatura">M.Pp.</span></p>
			<p class="Heuristica-PRIMUL"><span class="titlu-12">ANCU, Grigore</span> (pseudonim al lui Alexandru Grigore Stoicescu; 26.V.1907, Bucureşti – 14.VIII.1936, Bucureşti), poet. Fiu al unui mic funcţionar, <span class="CharOverride-2">A.</span> urmează şcoala medie comercială. După absolvire, bolnav deja, se dedică activităţii literare. Debutează în 1929, cu o tabletă lirică, în „Duminica ortodoxă”. În acelaşi an scoate revista de poezie „Notiţe” (trei numere), scrisă împreună cu Virgil Treboniu. Colaborează cu versuri şi proză la „Universul literar” şi este redactor la ziarul „Epoca”. Sporadic, numele îi mai apare în „Aur” şi „Ogorul”. Împreună cu Virgil Treboniu, semnează eseul <span class="CharOverride-1">Legea poeziei pure</span> (1930) şi cinci poeme: <span class="CharOverride-1">Amorul în noapte</span> (1930), <span class="CharOverride-1">Esodul</span> (1931), <span class="CharOverride-1">Anathemă</span> (1931), <span class="CharOverride-1">Poem simfonic</span> (1931), <span class="CharOverride-1">Ars poetica</span> (1931). După moartea lui <span class="CharOverride-2">A.</span>, grupul „Adonis”, printre fondatorii căruia s-a numărat, îi dedică un adevărat cult, tipărind broşura <span class="CharOverride-1">Poezii postume</span> (1939), precum şi „caietul omagial” <span class="CharOverride-1">Poezii lui Grigore Ancu</span> (1941).</p>
			<p class="Heuristica-BASE">Eseul semnat de <span class="CharOverride-2">A.</span> împreună cu Virgil Treboniu se voia o deducţie matematică a legii poeziei pure şi, totodată, un manifest liric „al generaţiei de la 1930”, însă ideile iau o turnură aberantă, pe care lexicul, excesiv de preţios, nu o poate acoperi. Cele cinci poeme amalgamează maniere diverse, incompatibile adesea, verbozitatea strivind şi cele câteva sclipiri de sensibilitate lirică. Versurile lui <span class="CharOverride-2">A.</span> din <span class="CharOverride-1">Poezii postume</span>, eliberate de povara unui modernism căutat, izbutesc mai mult să dea expresie dramei personale. Proza, tratând liric teme ca dezrădăcinarea ori viaţa „otrepelor sociale”, a „oropsiţilor”, e vădit anacronică. Renumele lui <span class="CharOverride-2">A.</span> în anumite cercuri literare nu se justifică decât într-o mică măsură prin scrierile sale.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Legea poeziei pure</span> (în colaborare cu Virgil Treboniu), Bucureşti, 1930; <span class="CharOverride-1">Amorul în noapte</span> (în colaborare cu Virgil Treboniu), Bucureşti, 1930; <span class="CharOverride-1">Esodul</span> (în colaborare cu Virgil Treboniu), Bucureşti, 1931; <span class="CharOverride-1">Anathemă</span> (în colaborare cu Virgil Treboniu), Bucureşti, 1931; <span class="CharOverride-1">Poem simfonic</span> (în colaborare cu Virgil Treboniu), Bucureşti [1931]; <span class="CharOverride-1">Ars poetica</span> (în colaborare cu Virgil Treboniu), Bucureşti, 1931; <span class="CharOverride-1">Poezii postume</span>, Bucureşti, 1939.</p>
			<p class="Heuristica___m_RPR"><span class="CharOverride-2">Repere bibliografice:</span> Paul I. Papadopol, <span class="CharOverride-1">Cărţi cu versuri</span>, „Linia nouă”, 1934, 10; Virgil Treboniu, <span class="CharOverride-1">Grigore Ancu</span>, RAZ, 1936, 35; Predescu, <span class="CharOverride-1">Encicl., 31</span>; Lovinescu, <span class="CharOverride-1">Sburătorul</span>, III, <span class="CharOverride-1">97, 104, 105, 198, 401</span>. &#9;<span class="Semnatura">V.D.</span></p>
			<p class="Heuristica-PRIMUL"><span class="titlu-12">ANDERCO, Cicio Simion</span> (4.VIII.1915, Ilba-Cicărlău, j. Maramureş – 22.XI.1975, Satu Mare), poet. Absolvent al Liceului „Dragoş Vodă” din Sighet şi al Facultăţii de Litere şi Filosofie din Cluj, <span class="CharOverride-2">A.</span> debutează în „Crizantema” (1929) şi colaborează cu poezie, proză, articole şi cronici la majoritatea publicațiilor din Ardeal („Societatea de mâine”, „Hyperion”, „Braşovul literar”, „Graiul Maramureşului”, „Claviaturi” ş.a.), la unele fiind membru fondator („Symposion”) sau, temporar, secretar de redacţie („Naţiunea română, 1935–1938, „Tribuna”, 1938–1944). A semnat, în mare parte, cu iniţiale (C.S.A.) sau cu pseudonime (Gh. Barciu, Ciocio, Sergiu, Emilian, Leviatan), contribuind, cu un condei energic şi incisiv, la impulsionarea vieţii literare din Transilvania şi, îndeosebi, la stimularea tinerelor talente. După un sfert de veac de tăcere, ducând o viaţă retrasă (lucrează în industria lemnului şi la Ocolul Silvic din Satu Mare), în 1968 poetul revine în viaţa literară, dar se manifestă sporadic şi fără prea multă vigoare.</p>
			<p class="Heuristica-BASE"><span class="CharOverride-2">A.</span> se numără printre poeţii transilvăneni notabili din perioada 1930–1937. A pregătit pentru tipar un volum de versuri, <span class="CharOverride-1">Hotare pentru vis</span>, care, deşi anunţat de mai multe ori înainte de război, va apărea doar postum (1998). Lirica sa, de o mare bogăţie imagistică, dezvăluie o sensibilitate înclinată spre reflecţie şi visare. Poemele transpun, într-o ambianţă feerică, elanurile unui suflet însetat de lumină şi puritate (<span class="CharOverride-1">Apropiere, Peste lut, Domniţa apelor</span>). Accentele religioase, convertite pe alocuri în exaltări panteiste, amintesc de Tudor Arghezi şi Lucian Blaga. Crezul artistic capătă o nuanţă mesianică, poeţilor atribuindu-li-se cea mai nobilă menire (<span class="CharOverride-1">Biserica versului, Poeţilor</span>). Excesul imagistic pare uneori obositor. În genere, însă, poezia lui <span class="CharOverride-2">A.</span> a fost apreciată în epocă. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Hotare pentru vis</span>, pref. George Vulturescu, Satu Mare, 1998.</p>
			<p class="Heuristica___m_RPR"><span class="CharOverride-2">Repere bibliografice:</span> Aurel Marin, <span class="CharOverride-1">„Hotare pentru vis”</span>, GT, 1942, 35; Nae Antonescu, <span class="CharOverride-1">C. S. Anderco</span>, în <span class="CharOverride-1">Afirmarea. Pagini literare sătmărene</span>, Satu Mare, 1978, <span class="CharOverride-1">365–369</span>; George Vulturescu, <span class="CharOverride-1">C. S. Anderco</span>,<span class="CharOverride-1"> </span>PSS, 1991, 3; Vulturescu, <span class="CharOverride-1">Cultură</span>,<span class="CharOverride-1"> 20–21</span>. &#9;<span class="Semnatura">C.Bz.</span></p>
			<p class="Heuristica-PRIMUL"><span class="titlu-12">ANDERCO, Ioan Artemie</span> (16.II.1853, Borşa – 1877, Borşa), memorialist. Era cel mai mare dintre cei nouă copii ai Anei (n. Mihaly) și ai lui Petru Anderco, protopopul Vişeului de Sus şi parohul Borşei. Figură luminoasă de cărturar ardelean, stăpânit de o curiozitate ştiinţifică neobosită şi îndrăgostit de carte, tatăl nu a fost un om avut. <span class="CharOverride-2">A.</span> învaţă la şcoala germană din Vişeu de Sus şi la colegiul maghiar reformat din Sighet, apoi la liceul piariştilor din Cluj şi la cel din Sighet. Remarcat de societatea culturală Transilvania, primeşte o bursă şi pleacă, în anul 1871, la Torino, pentru a studia medicina. Moare, răpus de ftizie, cu câteva zile înainte de a primi atestatul de terminare a studiilor, lăsându-şi cărţile, printr-un impresionant testament, Societăţii de Lectură a Românilor din Maramureş, iar manu&#173;scrisele literare în grija familiei.</p>
			<p class="Heuristica-BASE">Primele încercări – versuri, descrieri de călătorie, însemnări zilnice şi o autobiografie – <span class="CharOverride-2">A.</span> le-a scris pe vremea liceului, în limba maghiară. După plecarea la Torino, nu va mai scrie decât româneşte. Deşi studia medicina, se arată interesat în egală măsură de filologie şi istorie. Originea poporului român şi a limbii române îi trezesc interesul şi, hotărât să contribuie la cercetarea problemei, învaţă, pe lângă germană, maghiară şi italiană, franceza, spaniola şi latina. În acelaşi scop şi-a alcătuit o bibliotecă de specialitate, a redactat un dicţionar român–italian (lăsat în manuscris), un repertoriu care însuma aproape tot ce se scrisese despre români şi numeroase note istorice asupra originii românilor. Adevărata vocaţie a lui <span class="CharOverride-2">A.</span> este însă aceea de memorialist. Din cele două caiete de însemnări care au rămas de la el, N. Iorga l-a editat pe cel din anul 1876. Un altul era, la începutul secolului al XX-lea, în posesia literatului ardelean Elie Dăianu. Atras de amănuntul geologic, geografic sau de elementele arhitectonice, <span class="CharOverride-2">A.</span> se dovedeşte, la fel cu I. Codru-Drăguşanu sau N. Filimon, şi un atent observator al tipurilor umane, al realităţilor sociale. O călătorie la Bucureşti i-a oferit prilejul de a descoperi distanţa care separa clasa avută de cea lipsită de mijloace. Străbătând întreaga Europă, studentul maramureşean confruntă stările de lucruri întâlnite cu situaţia de acasă. Varietatea priveliştilor şi bogăţia muzeelor îl atrag şi-l entuziasmează pretutindeni, la Roma, la Florenţa, Paris, Bruxelles. Atmosfera unei aglomerări umane, trăsăturile caracteristice ale marilor oraşe sau ale rusticelor localităţi italiene sunt sesizate şi schiţate cu un deosebit simţ al veridicului. Similitudinile de moravuri, de comportament, de îmbrăcăminte, dintre ţăranii italieni şi cei din Maramureş îl entuziasmează. Mândria de a fi român, pe care o încearcă în faţa vestigiilor romane, este emoţionantă. Mai mult decât un memorial de călătorie, <span class="CharOverride-2">A.</span> compune un jurnal al împlinirii sale intelectuale, scris cu o cuceritoare sinceritate, cu o neobişnuită putere de autosupraveghere. Textul are, fireşte, şi minusuri. Lexicul este încărcat de provincialisme, stilul nu e nici pe departe format, fiind serios afectat de febrilitatea cu care au fost scrise paginile. Uneori expresia devine comună, alteori amănuntele se aglomerează şi fraza pierde nuanţele. <span class="CharOverride-2">A.</span> nu a avut şansa unei împliniri literare şi nici pe aceea a unei descoperiri postume integrale.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Un student în străinătate acum o jumătate de veac, maramurăşanul Artemie Anderco. Jurnalul său</span>, îngr. şi introd. N. Iorga, Vălenii de Munte, 1934; <span class="CharOverride-1">Jurnal (1876)</span>, îngr. şi pref. Liviu Papuc, Iaşi, 2001.</p>
			<p class="Heuristica___m_RPR"><span class="CharOverride-2">Repere bibliografice:</span> Elie Dăianu, <span class="CharOverride-1">Ioan A. Anderco. Un scriitor maramureşean</span>, Cluj, 1907; D. D. Panaitescu, <span class="CharOverride-1">Carnet inactual</span>, Bucureşti, 1970, <span class="CharOverride-1">132–140</span>; M. Ursuţiu,<span class="CharOverride-1"> Arhiva Anderco de Homorod</span>, Cluj, 1972; <span class="CharOverride-1">Dicţ. lit. 1900, 37–38</span>; <span class="CharOverride-1">Dicţ. scriit. rom.</span>, I, <span class="CharOverride-1">66–67</span>; Liviu Papuc, <span class="CharOverride-1">Din nord</span>, CL, 2001, 9; Simion, <span class="CharOverride-1">Ficţiunea, </span>III, <span class="CharOverride-1">55–59</span>; Dragoş Cojocaru, <span class="CharOverride-1">Un român în Italia</span>, CL, 2002, 4; Faifer,<span class="CharOverride-1"> Pluta</span>, <span class="CharOverride-1">132–135</span>; Popa, <span class="CharOverride-1">Penumbre</span>, <span class="CharOverride-1">5–22.</span> &#9;<span class="Semnatura">R.Z.</span></p>
			<p class="Heuristica-PRIMUL"><span class="titlu-12">ANDRÁS János</span> (5.IV.1926, Viştea, j. Cluj – 25.II.2006, București), traducător, editor. Este fiul Elisabetei (n. Matyas) şi al lui András János. Face liceul la Cluj, apoi studii universitare la Cluj şi Bucureşti. Primele sale pagini publicistice apar în ziarul clujean „Világosság” (1946). Este redactor la revistele „Művelődési Útmutató”, „Tanügyi Újság”, „Îndrumătorul cultural”, ulterior lector la Editura pentru Literatură din Bucureşti (1952–1968), redactor-şef al revistei „Müvelődés”, iar din 1975 redactor la Editura Kriterion, de unde se şi pensionează.</p>
			<p class="Heuristica-BASE"><span class="CharOverride-2">A.</span> este unul dintre cei mai zeloşi traducători din proza românească. A transpus în limba maghiară mai întâi trei volume din nuvelele lui Liviu Rebreanu (1956, 1958, 1985). Tot în versiunea sa au apărut în maghiară o serie de nuvele şi romane din secolul al XX-lea (unele în mai multe ediţii), printre care <span class="CharOverride-1">Îndrăzneala</span> de Marin Preda (1960), <span class="CharOverride-1">Vinul de viaţă lungă </span>de N.D. Cocea (1961), <span class="CharOverride-1">Jocul cu moartea</span> (1964), <span class="CharOverride-1">Pădurea nebună</span> (1968) şi fragmente din <span class="CharOverride-1">Rădăcinile sunt amare </span>(1961) de Zaharia Stancu, <span class="CharOverride-1">Divanul persian</span> de Mihail Sadoveanu (1980), <span class="CharOverride-1">Capul de zimbru</span> de V. Voiculescu (1988) ş.a. De numele lui <span class="CharOverride-2">A.</span> se leagă traducerea integrală a cărţii lui Nicolae Bălcescu, <span class="CharOverride-1">Românii supt Mihai Voievod Viteazul</span> (1963). A mai transpus, pentru reviste, ziare şi antologii, din alţi prozatori români ai secolului al XX-lea (Mihu Dragomir, Titus Popovici, Costache Anton, Aurel Leon, Aurel Mihale, Al. Sahia). A participat la realizarea antologiei <span class="CharOverride-1">A román irodalom kis tükre</span>, redactată şi îngrijită împreună cu Mihai Gafiţa (I–IV, 1962–1964). Prin prezentările succinte ale scriitorilor şi prin selectarea şi transpunerea celor mai semnificative texte din literatura română, această antologie reprezintă până astăzi cea mai bine realizată lucrare de acest fel în limba maghiară. A mai colaborat la îngrijirea şi redactarea câtorva volume de traduceri din literatura română apărute la Editura Európa din Budapesta. Împreună cu Jékely Zoltán, a îngrijit o ediţie selectivă din opera lui George Coşbuc (1958). A tradus şi a alcătuit, în colaborare cu Domokos János, o antologie de balade şi cântece populare româneşti (1961) şi o ediţie de scrieri din opera lui Mihail Sadoveanu (1966).</p>
			<p class="Heuristica___mici"><span class="CharOverride-2">Traduceri:</span> Liviu Rebreanu, <span class="CharOverride-1">Parasztok [Ţăranii]</span>, Bucureşti, 1956. <span class="CharOverride-1">Leszámolás [Răfuiala]</span>, Bucureşti, 1958, <span class="CharOverride-1">Tallérok [Talerii]</span>, postfaţă Niculae Gheran, Bucureşti, 1985; George Coşbuc, <span class="CharOverride-1">A pásztorlány </span>[<span class="CharOverride-1">Balade şi idile</span>], îngr. trad., Bucureşti, 1958 (în colaborare cu Jékely Zoltán); Marin Preda, <span class="CharOverride-1">Mérészség </span>[<span class="CharOverride-1">Îndrăzneala</span>], Bucureşti, 1960; N.D. Cocea, <span class="CharOverride-1">Hosszú élet bora </span>[<span class="CharOverride-1">Vinul de viaţă lungă</span>], Bucureşti, 1961; Zaharia Stancu, <span class="CharOverride-1">Zivatar </span>[<span class="CharOverride-1">Furtuna</span>], Bucureşti, 1961, <span class="CharOverride-1">Játék a halállal</span> [<span class="CharOverride-1">Jocul cu moartea</span>], Bucureşti, 1964, <span class="CharOverride-1">Bolond erdő </span>[<span class="CharOverride-1">Pădurea nebună</span>], Bucureşti, 1968, <span class="CharOverride-1">Uruma</span>, Bucureşti, 1990; <span class="CharOverride-1">Román népballadák és népdalok</span> [<span class="CharOverride-1">Balade </span><span class="CharOverride-1">şi cântece populare româneşti</span>], îngr. trad., Bucureşti, 1961 (în colaborare cu Domokos János); <span class="CharOverride-1">A román iródalom kis tükre</span> [<span class="CharOverride-1">Antologia literaturii române</span>], I–IV, îngr. trad., Bucureşti, 1962–1964 (în colaborare cu Mihai Gafiţa); Nicolae Bălcescu, <span class="CharOverride-1">A románok Vitéz Mihály Vajda idejében</span> [<span class="CharOverride-1">Românii supt Mihai Voievod Viteazul</span>], Bucureşti, 1963; Mihail Sadoveanu, <span class="CharOverride-1">Perzsa diván</span> [<span class="CharOverride-1">Divanul persian</span>], Bucureşti, 1980; V. Voiculescu, <span class="CharOverride-1">Bölényfej </span>[<span class="CharOverride-1">Capul de zimbru</span>], București, 1988; Victor Eftimiu, <span class="CharOverride-1">Bécsi szerelem </span>[<span class="CharOverride-1">Dragoste vieneză</span>], București, 1991; Lucian Boia, <span class="CharOverride-1">Történelem és mítosz</span> <span class="CharOverride-1">a román</span> <span class="CharOverride-1">köztudatban</span> [<span class="CharOverride-1">Istorie și mit în conștiința românească</span>], București, 1999.</p>
			<p class="Heuristica___m_RPR"><span class="CharOverride-2">Repere bibliografice:</span> Békési Ágnes, <span class="CharOverride-1">A műforditásról-néhány mű kapcsán</span>, KOR, 1965, 1606–1610; <span class="CharOverride-1">Rom. magy. ir. lex.</span>, I, <span class="CharOverride-1">59–60</span>; Szabo Zsolt, <span class="CharOverride-1">Amdrás János (1926–2006),</span> „Mevelades” (Cluj-Napoca), 2006, 3.<span class="CharOverride-2"> &#9;</span><span class="Semnatura">O.K.</span></p>
			<p class="Heuristica-PRIMUL"><span class="titlu-12">ANDREESCU, Ioana</span> (24.I.1934, Stoina, j. Gorj), prozatoare, etnolog. Este fiica Mariei (n. Cojocaru) și a lui Ion Andreescu, care au împreună nouă copii. Face liceul la Craiova, absolvind în 1953 şi urmează Facultatea de Filologie a Universităţii din Bucureşti (1953–1958), după care este angajată redactor la Editura pentru Literatură, iar din decembrie 1969 la Editura Eminescu. În 1972 se stabileşte în Franţa, unde face studii de sociologie şi antropologie la Sorbona (1974–1976) şi se specializează în sociologie la École des Hautes Études en Sciences Sociales (1976–1980). Îşi dă doctoratul de al treilea ciclu în antropologie socială (1980) cu teza <span class="CharOverride-1">La Sorcellerie au vingtième siècle: pratiques magiques en Petite Valachie</span>, conducător ştiinţific fiind Paul Henri Stahl. Din 1981 face parte din colegiul de redacţie al revistei „Cahiers de littérature orale”. În România a colaborat, între 1966 şi 1970, la revistele literare cu nuvele şi fragmente de roman, debutând editorial cu volumul de povestiri <span class="CharOverride-1">Soare sec</span> (1968). În Franţa alternează proza propriu-zisă cu tipărirea de studii de antropologie socială şi istorică, între cele două paliere existând numeroase transferuri. </p>
			<p class="Heuristica-BASE">Romanul <span class="CharOverride-1">Discours sentimental </span>(1984; Prix de la Société des Gens de Lettres) narează drama unei tinere dintr-o ţară din est, câştigată, o vreme, de sloganuri comuniste şi de teze precum aceea a luptei de clasă ca motor al progresului. Cum tatăl ei refuză să se înscrie în gospodăria colectivă, tânăra, care devenise între timp propagandistă, este socotită reacţionară şi are de suportat consecinţele. Textul romanului se transformă însă până la urmă într-o canava pe care se brodează tabloul tradiţiilor satului românesc. Comentatorii francezi ai cărţii au semnalat frumuseţea scriiturii şi au considerat romanul o „mină de cultură tradiţională ţărănească literalmente pasionantă”, subliniind importanţa paginilor despre etosul satului românesc tradiţional. În replică la discursul oficial din România anilor ’80 din secolul trecut, care socotea dispărute vechile practici magico-religioase, <span class="CharOverride-2">A.</span> argumentează în studiul <span class="CharOverride-1">Mourir à l’ombre des Carpathes</span>, scris împreună cu Mihaela Bacou (1986), că, dimpotrivă, riturile funerare cunosc „o amplificare şi o inflaţie”, în sensul unui „pragmatism uluitor”, moartea trecând printr-un proces de desacralizare, iar vecinătatea ei devenind „prea familiară”. La înmormântări se respectă, odată cu ceremonia religioasă, multe obiceiuri şi superstiţii. Moartea se arată a fi în lumea satelor o prezenţă familiară, sentimentul separării dintre cei vii şi cei morţi este „mai puţin intens”, iar legătura cu lumea de dincolo e una firească. Concomitent devine tot mai marcată preocuparea de „gestionare” a morţii; o serie de slujbe contra plată, cerute preotului, şirul de pomeni făcute de cei vii pentru liniştea sufletului lor şi pentru asigurarea unei vieţi fără lipsuri dincolo, pregătirea unui „lăcaş” în lumea de apoi sunt practici obişnuite, se înmulţesc şi se diversifică ofrandele mortuare, iar funeraliile capătă proporţiile unei „apoteoze sociale”. Mircea Eliade nota, în urma relatărilor făcute de <span class="CharOverride-2">A.</span>, a cărei carte dorea s-o prefaţeze, că în satele româneşti din zona Olteniei s-a articulat „o nouă mitologie a morţii şi un nou sistem al riturilor funerare, greu de închipuit cu o jumătate de secol în urmă”, ceea ce reprezintă „o nouă creaţie spirituală a poporului”.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Soare sec</span>, Bucureşti, 1968; ed. (<span class="CharOverride-1">Soleil aride</span>), tr. Claude B. Levenson, Paris, 1972; <span class="CharOverride-1">Discours sentimental</span>, Paris, 1984; <span class="CharOverride-1">Mourir à l’ombre des Carpathes</span> (în colaborare cu Mihaela Bacou), Paris, 1986; ed. Paris, 2011; <span class="CharOverride-1">Où sont passés les vampires?</span>, pref. Geneviève Calame-Griaule, Paris, 1997.</p>
			<p class="Heuristica___m_RPR"><span class="CharOverride-2">Repere bibliografice:</span> Valeriu Cristea, <span class="CharOverride-1">„Soare sec”</span>, VR, 1969, 3; Eugenia Tudor, <span class="CharOverride-1">„Soare sec”</span>,<span class="CharOverride-1"> </span>VR, 1970, 3;<span class="CharOverride-1"> </span>Françoise Xenakis, <span class="CharOverride-1">Le Discours sentimental. Ioanna Andreesco</span>, „Le Matin”, 1984, 6 noiembrie; Michel Bernstein, <span class="CharOverride-1">Ioanna Andreesco. Claudine chez les soviets</span>, „Libération”, 1984, 20 decembrie; L. Gr. [Lucian Grigorovici], <span class="CharOverride-1">„Discours sentimental”</span>,<span class="CharOverride-1"> </span>„Contrapunct” (Kölos), 1985, 2; Edgar Reichmann, <span class="CharOverride-1">Quand l’Olimpe ressemble à un kolkhoze</span>, „Le Monde”, 1986, 26 decembrie; Micheline Lebardier, <span class="CharOverride-1">„Mourir à l’ombre des Carpathes”</span>, „Cahiers de littérature orale”, 1987, 22; Anca Bratu, <span class="CharOverride-1">„Mourir à l’ombre des Carpathes”</span>,<span class="CharOverride-1"> </span>„Lupta – The Fight”, Providence (SUA), 1987, 74; Michel Grodent, <span class="CharOverride-1">Le Charme discret d’un rituel roumain</span>, „Le Soir” (Bruxelles), 1987, 5 februarie; Louis-Vincent Thomas, <span class="CharOverride-1">La Mort qui passe et qui revient</span>, „Bulletin de la Société de Thanatologie” (Paris), 1989; Mircea Eliade, <span class="CharOverride-1">Jurnal</span>, I, îngr. Mircea Handoca, Bucureşti, 1993, <span class="CharOverride-1">466–467</span>; Datcu, <span class="CharOverride-1">Dicţ. etnolog.</span>, <span class="CharOverride-1">56–57</span>;<span class="CharOverride-1"> </span>Iordan Datcu, <span class="CharOverride-1">Ioana Andreescu</span>, București, 2009; Manolescu,<span class="CharOverride-1"> Enciclopedia</span>, <span class="CharOverride-1">46</span>. &#9;<span class="Semnatura">I.D.</span></p>
			<p class="Heuristica-PRIMUL"><span class="titlu-12">ANDREI, Gheorghe</span> (24.X.1937, Sângeru, j. Prahova – 18.XII.2008, Buzău), poet, publicist. A absolvit liceul la Ploieşti (1951–1955) şi Facultatea de Filologie a Universităţii din Bucureşti (1959–1963). A fost profesor la şcoli din Salcia şi Podgoria, în judeţul Prahova, la liceul din Pogoanele, unde a editat revista „Aurora”, apoi, din 1971, instructor-metodist la Casa Corpului Didactic din Buzău, unde a îngrijit apariţia publicației „Şcoala buzoiană” şi unde, după 1989, a fost director. A debutat la „Luceafărul” în 1959, colaborând apoi cu poezie, epigrame, fabule, proză, publicistică, folclor, recenzii la „Iaşul literar”, „Viaţa studenţească”, „Scânteia pionierului”, „Convorbiri literare”, „Ramuri”, „Orizont”, „România literară”, „Flacăra”, „Argeş”, „Îndrumătorul cultural”, „Tribuna şcolii”, „Viaţa Buzăului” ș.a. Prima lui carte, <span class="CharOverride-1">Greieraş poznaş</span>, scrisă pentru copii, apare în 1974.</p>
			<p class="Heuristica-BASE">După ce publică versuri cu tematică diversă în reviste şi în antologii literare, <span class="CharOverride-2">A</span>. cultivă pastelul, despre care, recomandând în câteva rânduri însoțitoare volumul <span class="CharOverride-1">Zăpezile fierbinţi</span> (1976), Eugen Simion scrie că ar fi „forma în care sensibilitatea lui de om al colinelor, discret şi melancolic, se exprimă mai bine”. Acelaşi timbru, aceeaşi tonalitate elegiacă se întâlnesc în <span class="CharOverride-1">Copac solitar</span> (1981). Când şi când autorul intră şi pe tărâmul legendei sau în cel al istoriei, dar fără să depăşească un convenţional şi simplificator mod de abordare. Unda nostalgică urmăreşte şi învăluie, în cele din urmă, şi reportajele ori însemnările autobiografice din <span class="CharOverride-1">Ţinutul Sânzienelor </span>(1984) sau paginile din microromanul <span class="CharOverride-1">Ani de studenţie</span> (1989).</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Greieraş poznaş</span>, Bucureşti, 1974; <span class="CharOverride-1">Zăpezile fierbinţi</span>, Bucureşti, 1976; <span class="CharOverride-1">Copac solitar</span>, Bucureşti, 1981; <span class="CharOverride-1">Pentru pământul natal</span>, Buzău, 1982; <span class="CharOverride-1">Ţinutul Sânzienelor</span>, Bucureşti, 1984; <span class="CharOverride-1">Ani de studenţie</span>, Bucureşti, 1989; <span class="CharOverride-1">Blitz în eternitate</span>, Râmnicu Sărat, 2002.</p>
			<p class="Heuristica___m_RPR"><span class="CharOverride-2">Repere bibliografice:</span> Alex. Oproescu, <span class="CharOverride-1">Scriitori buzoieni,</span> Buzău, 1980, <span class="CharOverride-1">116–117</span>; Nicolae Ciobanu, <span class="CharOverride-1">Reverie poetică</span>, LCF, 1982, 1–2; Marin Ifrim, <span class="CharOverride-1">Gheorghe Andrei şi Ţinutul Sânzienelor</span>, „Muntenia literară”, 2001, 141; Marian Chirulescu, Paul D. Popescu, Gabriel Stoian, <span class="CharOverride-1">Personalităţi prahovene</span>, Ploieşti, 2002, <span class="CharOverride-1">18–19</span>. &#9;<span class="Semnatura">T.N.</span></p>
			<p class="Heuristica-PRIMUL"><span class="titlu-12">ANDREIŢĂ, Ion</span> (11.VI.1939, Perieţi, j. Olt), poet, prozator, publicist, traducător. Este fiul Floricăi (n. Preoteasa) şi al lui Marin Andreiţă, notar. Urmează Liceul „Radu Greceanu” din Slatina, apoi frecventează cursurile Facultăţii de Filologie a Universităţii din Bucureşti (1958–1963). Activează ca ziarist la „Scânteia tineretului” (1963–1983) şi „România liberă” (1983–1997). Între 1996 şi 2000 se află împreună cu soţia sa, diplomată, la Paris, iar din 2003 la Roma. Debutează la „Luceafărul” în 1960. Mai colaborează la „Viaţa studenţească”, „Argeşul”, „România literară”, „Literatorul” ş.a. Unele articole sunt semnate cu pseudonimele Raveda şi Ioniţă Călmăţui. Este distins cu Premiul Naţional de Reportaj pentru tinerii ziarişti (1968), cu Grand Prix la concursul Europoesie (2001), Diploma de Merit a Asociaţiei Scriitorilor din Bucureşti (2009) ş.a.</p>
			<p class="Heuristica-BASE">Placheta de versuri <span class="CharOverride-1">Minunea de a trăi</span> (1970) şi mai târziu volumele <span class="CharOverride-1">Măsurând cu lacrima fiinţa ta</span> (1993), <span class="CharOverride-1">Dimineţile albe</span> – <span class="CharOverride-1">Les Matins blancs</span> (1999), <span class="CharOverride-1">Între două bătăi de aripi</span> (2003), <span class="CharOverride-1">101 poeme</span> (2010) relevă un poet de inspiraţie htonic-folclorică, cu reminiscenţe şi rezonanţe, pe alocuri, din Lucian Blaga şi Nicolae Labiş. Notabile sunt versurile de evocare a atmosferei sumbre de secetă şi război, precum şi meditaţiile pe tema scurgerii timpului. De un lirism special, al identificării iubirii cu prietenia şi moartea, sunt poemele bahice; de asemenea, descântecele şi blestemele. În schimb, lirica erotică, e plină de suavităţi. Reportajele publicate de-a lungul anilor, adunate doar parţial în volume – <span class="CharOverride-1">Colegi de generaţie</span> (1979), <span class="CharOverride-1">Drumuri esenţiale</span> (1982; Premiul ziarului „Scânteia tineretului”), <span class="CharOverride-1">Vârsta care nu cunoaşte eclipsa</span> (1984), <span class="CharOverride-1">Secante la omenie</span> (1985), <span class="CharOverride-1">Cum se vede ţara la români</span> (1986), <span class="CharOverride-1">Praguri de bronz</span> (1987, în colaborare cu Lia-Maria Andreiţă) –, prefigurează, prin ce au mai bun, proza artistică pe care o va scrie <span class="CharOverride-2">A.</span> Pătrunse de fiorul liric al comuniunii cu oamenii întâlniţi (ţărani mai ales), încercând să le descifreze taina comportamentului în împrejurări insolite, căutând cu dinadinsul faptul ieşit din comun, reportajele, chiar dacă nu reuşesc să scape integral de grila ideologică a timpului în care sunt tipărite, se constituie în posibile nuclee narative, pe care stilul alert, limbajul colorat, predilecţia spre caracterologie le apropie de proza propriu-zisă. Un sumar miscelaneu, în care intră nu numai reportaje, ci şi note de drum, portrete, fragmente în proză, mici eseuri, texte jurnalistice etc., aduce volumul <span class="CharOverride-1">Viaţă, drumuri, litere</span>… (2010). Deşi independente, povestirile din volumele <span class="CharOverride-1">Natură vie cu baracă</span> (1983), <span class="CharOverride-1">O zi de toamnă </span>(1997) şi <span class="CharOverride-1">Toamnă târzie </span>(2012) se circumscriu aceleiaşi lumi cunoscute îndeaproape de autor – satul natal din zona Slatinei. Câteva personaje revin cu atributele lor definitorii, sugerând apartenenţa la un întreg ce depăşeşte cadrul uneia sau alteia din naraţiuni. Lirismul intrinsec al acestor pagini preferă vârstele de hotar – în special copilăria şi bătrâneţea –, cu linii caracterologice incerte şi cu posibile alunecări în vis, superstiţie, fabulos şi mister. Bine surprinsă e psihologia omului aflat în pragul marii treceri, cuprins de nelinişte, dar şi de împăcare cu destinul. În memorialul de călătorie intitulat <span class="CharOverride-1">Misterul Fluviului Galben. China în 15 cărţi poştale</span> (1993), realităţile descoperite de autor în cursul unei neaşteptate vizite în Extremul Orient sunt luate drept puncte de reper pentru a evidenţia elementele comparabile sau contrastante cu cele de acasă. Însemnările de călătorie, incluse şi în paginile care alcătuiesc volumele<span class="CharOverride-1"> Scrisori pariziene</span> (2000), <span class="CharOverride-1">Călător la un capăt de lume</span> (2001) şi <span class="CharOverride-1">Scrisori italiene</span> (2004), explorează spaţii şi trasee spirituale străbătute de mari personalităţi române şi pun în evidenţă, făcându-le cunoscute în ţară, evenimente culturale semnificative, desfăşurate în Franţa şi în Italia. <span class="CharOverride-2">A.</span> a mai tradus din limba greacă poezii de Hristos Ziatas (<span class="CharOverride-1">Ochiul celălalt</span>, 2007), iar din limba chineză, în colaborare cu Xu Wende şi Lia-Maria Andreiţă, o carte de anecdote şi fabule (<span class="CharOverride-1">Supă de ginseng</span>, 1990).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Minunea de a trăi</span>, Bucureşti, 1970; <span class="CharOverride-1">Colegi de generaţie</span>, Bucureşti, 1979; <span class="CharOverride-1">Drumuri esenţiale</span>, Bucureşti, 1982; <span class="CharOverride-1">Natură vie cu baracă. Scrisori de la Canalul Dunărea–Marea Neagră</span>, Bucureşti, 1983; <span class="CharOverride-1">Vârsta care nu cunoaşte eclipsa</span>, Bucureşti, 1984; <span class="CharOverride-1">Secante la omenie</span>, pref. Mihai Coman, Bucureşti, 1985; <span class="CharOverride-1">Cum se vede ţara la români</span>, Iaşi, 1986; <span class="CharOverride-1">Praguri de bronz</span> (în colaborare cu Lia-Maria Andreiţă), Bucureşti, 1987; <span class="CharOverride-1">Măsurând cu lacrima fiinţa ta</span>, Bucureşti, 1993; <span class="CharOverride-1">Misterul Fluviului Galben. China în 15 cărţi poştale</span>, Bucureşti, 1993; <span class="CharOverride-1">O zi de toamnă</span>, Bucureşti, 1997; <span class="CharOverride-1">Dimineţile albe – Les Matins blancs</span>, ed. bilingvă, tr. Ileana Mihăilă, Christiane Portois, Victor Voinicescu-Sotski şi Nicolae Luca, Bucureşti, 1999; <span class="CharOverride-1">Scrisori pariziene</span>, Râmnicu Vâlcea, 2000; <span class="CharOverride-1">Călător la un capăt de lume</span>, Râmnicu Vâlcea, 2001; <span class="CharOverride-1">Între două bătăi de aripă</span>, Bucureşti, 2003; <span class="CharOverride-1">Scrisori italiene</span>, Râmnicu Vâlcea, 2004; <span class="CharOverride-1">Viaţă, drumuri, litere</span>…, Râmnicu Vâlcea, 2010; <span class="CharOverride-1">101 poeme</span>, Bucureşti, 2010; <span class="CharOverride-1">Minunea de a fi</span>, Cluj-Napoca, 2011; <span class="CharOverride-1">Călător la un capăt de lume</span>, Iaşi, 2012; <span class="CharOverride-1">În căutarea Sinelui</span>, Iaşi, 2012; <span class="CharOverride-1">Toamnă târzie</span>, Iaşi, 2012. <span class="CharOverride-2">Traduceri:</span> <span class="CharOverride-1">Supă de ginseng</span>, pref. trad., Bucureşti, 1990 (în colaborare cu Xu Wende şi Lia-Maria Andreiţă); Hristos Ziatas, <span class="CharOverride-1">Ochiul celălalt</span>, pref. C. Stănescu, Bucureşti, 2007.</p>
			<p class="Heuristica___m_RPR"><span class="CharOverride-2">Repere bibliografice:</span> Ilie Constantin, <span class="CharOverride-1">„Minunea de a trăi”</span>, RL, 1970,43; Nicolae Baltag, <span class="CharOverride-1">„Minunea de a trăi”</span>, „Scânteia tineretului”,1970, 6659; Gheorghe Istrate, <span class="CharOverride-1">Meri&#173;dianele unui poet valoros</span>, LCF, 2011, 15. &#9;<span class="Semnatura">I.O.</span></p>
			<div class="_idGenObjectLayout-1">
				<div id="_idContainer013">
					<div id="_idContainer011" class="_idGenObjectStyleOverride-1">
						<p class="Titlu-Nume-H">ANDRIESCU, Alexandru </p>
						<p class="Titlu-mic-DATE">(12.I.1926, Gâşteşti, j. Iaşi – 23.I.2014, Iaşi), critic şi istoric literar, stilistician, editor. </p>
					</div>
					<div id="_idContainer012" class="_idGenObjectStyleOverride-1">
						<img class="_idGenObjectAttribute-1" src="04_AmAn_210-305-web-resources/image/AndriescdAlexandru.png" alt="" />
					</div>
				</div>
			</div>
			<p class="Heuristica-PRIMUL">Este fiul Mariei Andriescu (n. Samson) şi al lui Vasile Andriescu, învăţători. A absolvit Liceul „Ştefan cel Mare” din Suceava (1947) şi Facultatea de Filologie a Universităţii din Iaşi (1951), obţinând titlul de doctor în filologie în 1975 cu teza <span class="CharOverride-1">Limba presei româneşti în secolul al XIX-lea</span>. Funcţionează ca profesor la aceeaşi facultate, al cărei decan a şi fost între anii 1985 şi 1990, deţinând, concomitent, funcţia de director al Centrului de Lingvistică, Istorie Literară şi Folclor (ulterior Institutul de Filologie Română „A. Philippide”) din Iaşi. Un timp a funcţionat ca lector al Universităţii din Dijon (1968–1971). A fost, de asemenea, directorul Centrului de Cercetare şi Editare a Textelor Româneşti Vechi „Monumenta Linguae Dacoromanorum”<span class="CharOverride-1"> </span>(1997–2002). A condus sau a fost membru în redacţia mai multor reviste ştiinţifice, literare sau de cultură: „Cronica” (1966–1968), „Collegium” (redactor-şef în 1985–1988), „Analele ştiinţifice ale Universităţii «Al. I. Cuza» din Iaşi”<span class="CharOverride-1"> </span>(redactor<span class="CharOverride-1">-</span>şef la seria Lingvistică<span class="CharOverride-1"> </span>în 1994–2001), „Timpul” (1993–2009). A mai colaborat la „Revista de istorie şi teorie literară”, „Jahrbuch für östliche Latinität”, „Convorbiri literare”, „Limba română”, „Lu&#173;cea&#173;fărul”, „Manuscriptum”, „România literară”, „Dacoromania” ş.a. A debutat în 1950 la „Iaşul nou” cu o recenzie şi în revista „Cum vorbim” cu un articol de filologie. Debutul editorial se produce în 1973 cu volumul de critică literară <span class="CharOverride-1">Disocieri</span>, distins cu Premiul Uniunii Scriitorilor.</p>
			<p class="Heuristica-BASE">Pe lângă numeroase ediţii de opere, studii introductive sau postfeţe, <span class="CharOverride-2">A.</span> a publicat mai multe volume de studii ce vizează probleme de filologie, stilistică şi istorie literară, rod al unei cercetări minuţioase şi de durată ce s-a soldat, nu o dată, mai întâi cu articole în presa de specialitate. Acesta este motivul pentru care câteva dintre articolele sale pe teme stilistice au fost incluse în bibliografia franceză <span class="CharOverride-1">Essai de bibliographie critique de stylistique </span><span class="CharOverride-1">française et romane</span> <span class="CharOverride-1">(1955–1960)</span>, alcătuită în 1961 de Helmut Hatzfeld şi Yves le Hir. Volumul <span class="CharOverride-1">Disocieri</span> cuprinde trei secţiuni, scrise cu limpezime şi sobrietate, trăsături de altfel apreciate de <span class="CharOverride-2">A.</span> la Tudor Vianu, în capitolul intitulat <span class="CharOverride-1">Pudoarea confesiunii</span>. Studiile din secţiunea de poezie, despre autori consacraţi precum Ion Barbu, Ion Vinea, Nicolae Labiş, dar şi despre tineri poeţi, ca Adrian Păunescu, Nina Cassian, Horia Zilieru, N. Ţaţomir, se concentrează pe urmărirea fenomenului de modificare a limbajului poetic de la o generaţie la alta; cele incluse în secţiunea de proză, unde sunt analizate scrieri aparţinând lui Gib I. Mihăescu, Ion Vinea, Eugen Barbu, Marin Preda, Mihail Sadoveanu, Corneliu Ştefanache ş.a., urmăresc la rândul lor tot o evoluţie, de data aceasta a personajului, care suferă numeroase prefaceri de la <span class="CharOverride-1">Istoria ieroglifică</span> a lui Dimitrie Cantemir încoace, devenind „mai complex şi mai uman”. Comentariul pe text este însă domeniul în care excelează autorul. Abilitat deopotrivă în critică şi stilistică, pentru <span class="CharOverride-2">A. </span>obiectivitatea, exactitatea şi moderaţia reprezintă principiile fundamentale ale elaborării unui studiu. <span class="CharOverride-1">Relief contemporan</span> (1974) nu diferă mult ca structură şi intenţii şi chiar ca autori comentaţi faţă de cel precedent, reluând, cu rigoare şi fineţe, demersul lecturii în grilă modernă nu numai a contemporanilor, ci şi a clasicilor, „clasaţi” deja de istoriile literare. În ciuda aspectului aparent fragmentar al acestor volume, la care se adaugă şi următoarele – chiar dacă mai specializate în domeniul stilului şi al limbajului –, însumate, ele aspiră să devină şi o succintă istorie a limbii române literare, care să concilieze studiul filologic cu istoria şi critica literară. Studiile cele mai substanţiale rămân cele consacrate romanelor lui Gib I. Mihăescu, unde <span class="CharOverride-2">A.</span> practică „o critică de interpretare, constructivă, nespectaculoasă, ce se impune prin rigoare şi echilibru, limpezime şi receptivitate” (Gabriel Dimisianu), dovedind o admiraţie ce va conduce şi la editarea, în cinci volume (1976–1995), a operei complete a acestui autor, realizare răsplătită cu Premiul Uniunii Scriitorilor, iar o ediţie ulterioară, din 2008, cu Premiul „Perpessicius” acordat de Muzeul Naţional al Literaturii Române. <span class="CharOverride-2">A.</span> este de asemenea coeditor, dar şi coordonator la volumele VI, VII şi XI, al lucrării <span class="CharOverride-1">Monumenta Linguae Dacoromanorum. Biblia 1688</span> (volumul <span class="CharOverride-1">Geneza, </span>apărut în<span class="CharOverride-1"> </span>1988, a fost distins cu Premiul „Bogdan Petriceicu Hasdeu” al Academiei RSR). În studiul introductiv al ediţiei, aducând date biografice noi, <span class="CharOverride-2">A.</span> reconsideră rolul spătarului Nicolae Milescu în cultura română, socotindu-l cel dintâi traducător al textului integral al <span class="CharOverride-1">Vechiului Testament</span>, iar în ampla introducere la volumul <span class="CharOverride-1">Liber Psalmorum </span>(2003), reluată separat în 2004, face o doctă incursiune cu privire la psalmi în literatura noastră. Într-un alt studiu introductiv, la ediţia Dosoftei, <span class="CharOverride-1">Opere</span> (1978), exegetul reconsideră locul unei figuri proeminente a culturii române vechi, subliniind valoarea poetică a psalmilor versificaţi de mitropolit. Introducerile despre Milescu şi despre Dosoftei, aduse la zi, au fost republicate în volumul <span class="CharOverride-1">Studii de filologie şi istorie literară</span> (1997), în care, ca şi altundeva, autorul demonstrează că „cele trei puncte de vedere, filologic, istoric şi critic, nu se exclud în abordarea literaturii vechi, ci se întregesc reciproc”. Ultima carte, în care <span class="CharOverride-2">A. </span>îşi dezvăluie dimensiunea de moralist, este culegerea de aforisme intitulată <span class="CharOverride-1">Din meditaţiile câinelui Jar</span> (2009), dată spre publicare Editurii Cartea Românească încă din 1988, după ce ani la rând grupaje apăruseră în „Almanahul «Convorbiri literare»“.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Disocieri</span>, Iaşi, 1973; <span class="CharOverride-1">Relief contemporan</span>, Iaşi, 1974; <span class="CharOverride-1">Stil şi limbaj</span>, Iaşi, 1977; <span class="CharOverride-1">Limba presei româneşti în secolul al XIX-lea</span>, Iaşi, 1979; <span class="CharOverride-1">Studii de filologie şi istorie literară</span>, Iaşi, 1997; <span class="CharOverride-1">Psalmii în literatura română, </span>în <span class="CharOverride-1">Monumenta Linguae Dacoromanorum. Biblia 1688, </span>vol. XI: <span class="CharOverride-1">Liber Psalmorum, </span>Iaşi, 2003, <span class="CharOverride-1">5–144</span>; ed. Iaşi, 2004; <span class="CharOverride-1">Din meditaţiile câinelui Jar</span>, Iaşi, 2009. <span class="CharOverride-2">Ediţii:</span> G. Ivănescu, <span class="CharOverride-1">Studii de istoria limbii române literare</span>, postfaţa edit., Iaşi, 1989; Gib I. Mihăescu, <span class="CharOverride-1">Opere</span>, I–V, introd. edit., Bucureşti, 1976–1995, <span class="CharOverride-1">Opere</span>, I–III, introd. edit., Bucureşti, 2008; <span class="CharOverride-1">Monumenta Linguae Dacoromanorum. Biblia 1688</span>, vol. I–II, Iaşi, 1988–1991, vol. IV–VII, Iaşi, 1994–2008, vol. XI, Iaşi, 2003 (în colaborare); M. Eminescu,<span class="CharOverride-1"> Poezii</span> (ed. G. Călinescu), Iaşi, 1996.</p>
			<p class="Heuristica___m_RPR"><span class="CharOverride-2">Repere bibliografice:</span> Liviu Leonte, <span class="CharOverride-1">„Disocieri”</span>,<span class="CharOverride-1"> </span>CRC, 1973, 14; Ion Vlad, <span class="CharOverride-1">Critică literară</span>, TR, 1975, 11; Gabriel Dimisianu, <span class="CharOverride-1">Critică de interpretare</span>, RL, 1975, 12; Ulici, <span class="CharOverride-1">Prima verba</span>, I, <span class="CharOverride-1">228–230</span>; Liviu Leonte, <span class="CharOverride-1">„Stil şi limbaj”</span>, CRC, 1977, 20; D. Irimia, <span class="CharOverride-1">„Stil şi limbaj”, </span>CL, 1977, 6; Elvira Sorohan, <span class="CharOverride-1">O restituire culturală: reeditarea Bibliei</span>, „Ethos”, 1990, 2; <span class="CharOverride-1">Dicţ. scriit. rom.</span>, I, <span class="CharOverride-1">68–69</span>; Z. Ornea, <span class="CharOverride-1">O reeditare</span>, RL, 1996, 14; Teodor Vârgolici, <span class="CharOverride-1">„Rusoaica” în ediţie critică</span>, ALA, 1996, 313; [<span class="CharOverride-1">Al. Andriescu</span>], AUI, lingvistică, t. XLVI–XLVII, 2000–2001 (volum omagial); Stelian Dumistrăcel, <span class="CharOverride-1">„Să nu mai poţi ceti Psaltirea”</span>, CL, 2003, 9; Ion Simuţ, <span class="CharOverride-1">Resursele psalmilor</span>, RL, 2005, 31; Gabriela Haja, <span class="CharOverride-1">Meditaţiile câinelui Jar</span>, TP, 2010, 1. &#9;<span class="Semnatura">C.Br.</span></p>
			<p class="Heuristica-PRIMUL"><span class="titlu-12">ANDRIESCU, Radu</span><span class="CharOverride-2"> </span>(9.VI.1962, Iaşi), poet, eseist, traducător. Este fiul Corneliei-Ana Andriescu, germanistă, şi al lui Alexandru Andriescu, critic şi istoric literar. Urmează la Iași cursurile liceelor „C. Negruzzi” şi „M. Eminescu”, după care devine student al Facultăţii de Filologie, secţia engleză–franceză, a Universităţii „Al. I. Cuza” (1982–1986). În perioada studenţiei a fost, timp de doi ani, redactor-şef al revistei „Dialog”. După terminarea studiilor universitare, va fi profesor la Paşcani, şapte ani mai târziu devenind asistent la Catedra de limba şi literatura engleză de la Facultatea de Litere din Iaşi, iar din 1997 lector; în 2005 își ia doctoratul. A beneficiat de mai multe stagii de documentare și specializare în Franța, Marea Britanie, Germania, Austria, SUA, Italia. În anul 1977 debutează cu versuri la revista „Convorbiri literare”, publicaţie la care va fi redactor între 1990 şi 1993. <span class="CharOverride-1">Oglinda la zid</span> (1992), prima lui carte de poezie, este precedată de apariţia volumului colectiv <span class="CharOverride-1">Solstiţii</span> (1985), în care semnează poemul în proză <span class="CharOverride-1">Întinderi</span>. Colaborează cu poeme şi articole la „România literară”, „Luceafărul”, „Cronica”, „Poesis”, „Contrafort”, „Timpul” (unde e redactor), „Interval”, „Dacia literară”, „ArtPanorama”, „Dilema”, „Echinox”, „Hyperion”, „Amphytrion”, „Fracturi” ş.a. De ase&#173;menea, publică poezie în câteva reviste din Statele Unite ale Americii („Cider Press Review”, „Exquisite Corpse / Cyber Corpse”, „Hunger Magazine”, „Inter&#173;na&#173;tional Notebook of Poetry”, „Quarter after Eight”, „Metamorphoses” ş.a.), din Franţa („Poésie 2003”) şi Austria („Wienzeile”). Este prezent în mai multe antologii de poezie românească publicate în ţară şi în străinătate, printre care <span class="CharOverride-1">Streiflicht. Eine Auswahl zeitgenössischer rumänischer Lyrik </span>(1994), <span class="CharOverride-1">A Mini-Anthology of Postmodern Romanian Poetry, Romania and Western Civilisation </span>(1997), <span class="CharOverride-1">City of Dreams and Whispers</span> (1998), <span class="CharOverride-1">Harmony</span> (2001), <span class="CharOverride-1">Club 8 – Poetry</span> (2001, culegere întocmită și tradusă de <span class="CharOverride-2">A. </span>în colaborare cu Adam J. Sorkin), <span class="CharOverride-1">Speaking the Silence</span> (2001), <span class="CharOverride-1">Ozone Friendly</span> (2002), <span class="CharOverride-1">The New European Poets</span> (2008) şi <span class="CharOverride-1">Memory Glyphs </span>(2009), la cele două din urmă figurând și ca traducător, ș.a. În 1992 i s-a acordat Premiul revistei „Poesis”, iar în 1998 a fost distins cu Premiul Asociaţiei Scriitorilor din Iaşi.</p>
			<p class="Heuristica-BASE">Cărțile de poeme ale lui <span class="CharOverride-2">A.</span> decurg parcă unele din altele. Există o anumită rigoare ce contrastează cu discursivismul văzut ca stare a desfăşurării lucrurilor. Autorul creează sincope, spaţii de decantare a materiei poetice; operează contrageri, ruperi de ritm, pliază versul pe diferite formule, ca mai apoi să-l îndepărteze de o eventuală dicţie previzibilă. Inserţia biograficului, aluziile textuale, dizolvarea, pe alocuri, a lirismului şi alunecarea spre proză, ironia, autoironia, definirea toposului „oraşul meu colinar” încă din primul volum şi augmentarea acestuia în cărţile ulterioare, totul prins într-o ecuaţie complexă, sunt elemente care, într-un dialog neinhibat cu postmodernismul, impun rostirea sigură a lui <span class="CharOverride-2">A.</span>, greu de încadrat într-o poetică anume. <span class="CharOverride-1">Punţile Stalinskaya </span>(2004), de pildă, nu e o culegere de texte poetice, ci un ansamblu coerent, bine ordonat şi supravegheat. Coordonata epică este mai pronunţată aici, dar discursul funcţionează mozaicat. „Punţile”<span class="CharOverride-1"> </span>reprezintă calea de acces la starea celuilalt, onirică, însă cu interferenţe de real, uneori până la schimbarea radicală a proporţiilor: „Burs, punţile oamenilor mai închişi în ei înşişi/ sunt adesea construite din arcuri întregi/ de puncte de suspensie, prinse în bolţuri de votcă./ Ceea ce nu le împiedică să fie solide” sau „Burs, nu cred că avem vocaţie de constructori/ şi uite că ne ambiţionăm să întindem punţi./ Din falange de 0 şi 1 închegăm degete serafice./ Scoatem limba de o mie de focuri/ peste estuarele care ne despart. Ne agăţăm de uraganul mizeriei în derivă”. Cititorul asistă la dialog şi poate să refacă pentru sine traseul tuturor elementelor dintr-un puzzle aflat într-o permutare continuă. La origine teză de doctorat, lucrarea <span class="CharOverride-1">Paralelisme şi influenţe culturale în lirica română actuală</span> (2005) reprezintă o analiză a poeziei româneşti din anii ’80 ai secolului trecut, trecută prin filtrul stilistic şi ideologic al principalelor şcoli literare din Statele Unite ale Americii, dar şi din Rusia, care au stimulat în arealul literar românesc apariţia unei noi paradigme estetice. Subcapitole precum <span class="CharOverride-1">Rădăcini ale postmodernismului românesc</span>,<span class="CharOverride-1"> Poemul enciclopedic al anilor ’80</span>, <span class="CharOverride-1">Spre o definiţie a poeziei limbajului</span>, <span class="CharOverride-1">Anii ’80: momentul sintetic</span> contribuie la o mai bună înţelegere a optzecismului şi la un plus de claritate în privinţa filiaţiei ideilor literare. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Oglinda la zid</span>, Iaşi, 1992; <span class="CharOverride-1">Uşa din spate</span>, Iaşi, 1994; <span class="CharOverride-1">Sfârşitul drumului, începutul călătoriei</span>, postfață Al. Călinescu, Iaşi, 1998; <span class="CharOverride-1">Eu şi câţiva prieteni</span>, Timişoara, 2000; <span class="CharOverride-1">Punţile Stalinskaya</span>, Timişoara, 2004; <span class="CharOverride-1">Paralelisme şi influenţe culturale în lirica română actuală</span>, Iaşi, 2005; <span class="CharOverride-1">Pădurea metalurgică</span>, Bucureşti, 2008; <span class="CharOverride-1">Metalurgic</span>, Iaşi, 2010.</p>
			<p class="Heuristica___m_RPR"><span class="CharOverride-2">Repere bibliografice:</span> Iolanda Vasiliu, <span class="CharOverride-1">Portret al poetului ultragiat la tinereţe</span>, DL, 1993, 2; Alexandru Surugiu, <span class="CharOverride-1">Ieşirea din labirint</span>, TP, 1993, 2; Ioan Holban, <span class="CharOverride-1">„Slash”, adică rană, lovitură, a răni, a lovi, a biciui</span>, CRC, 1993, 41; Ovidiu Nimigean, <span class="CharOverride-1">Bosch c’est moche?!</span>, CL, 1993, 14; Gabriela Gavril, <span class="CharOverride-1">„Uşa din spate”</span>, CL, 1994, 4; George Vulturescu, <span class="CharOverride-1">„Uşa din spate”</span>, PSS, 1994, 3–5; Antonio Patraş, <span class="CharOverride-1">„Sfârşitul drumului, începutul călătoriei”</span>, CRC, 1998, 8; Grigurcu, <span class="CharOverride-1">Poezie</span>, I, <span class="CharOverride-1">307–311</span>;<span class="CharOverride-1"> </span>Teodora Dumitru, <span class="CharOverride-1">Adevărații postmoderni</span>, CLT, 2006, 29; Andrei Terian, <span class="CharOverride-1">Eu cu cine mă sincronizez?</span>, E, 2007, 1–2;<span class="CharOverride-1"> </span>Cosmin Ciotloş, <span class="CharOverride-1">Asigurare pe viaţă</span>, RL, 2008, 47; Bodiu, <span class="CharOverride-1">Evadarea</span>, <span class="CharOverride-1">127–129</span>; Grigore Chiper, <span class="CharOverride-1">Poezia: actualizarea uneltelor şi actualizarea memoriei</span>, CF, 2009, 1–2; Codrin Liviu Cuțitaru, <span class="CharOverride-1">Un alchimist modern</span>, DM, 2009, 260; Liviu Antonesei, <span class="CharOverride-1">Poeții mei: Radu Andriescu</span>, OC, 2010, 26. &#9;<span class="Semnatura">Ş.A.</span></p>
			<p class="Heuristica-PRIMUL"><span class="titlu-12">ANDRIEŞ, Andi</span><span class="CharOverride-2"> </span>(3.VI.1934, Iaşi – 5.IX.2010, Iaşi), dramaturg, publicist. Este fiul Luizei Andrieş (n. Lelescu), profesoară de limba franceză, și al lui Nicolae Andrieş, profesor de limba română. A absolvit liceul la Botoşani în 1951 şi Facultatea de Filologie din Iaşi în 1955. Încă din timpul studenţiei a lucrat ca redactor, apoi ca redactor-şef adjunct la „Iaşul literar” (1954–1971), ulterior ca redactor-şef adjunct al săptămânalului „Cronica” (1971–1979). A fost preşedinte al Comitetului pentru Cultură şi Educaţie Socialistă din Iaşi (1979–1981), director al Editurii Junimea (1981–1990, 1993–1997), director al Teatrului Naţional din Iaşi (1994–1996). A debutat în 1948 cu versuri în ziarul „Clopotul” din Botoşani şi editorial cu volumul de poezie <span class="CharOverride-1">Urcuş</span> (1959). A mai colaborat la „Contemporanul”, „Tânărul scriitor”, „Tribuna”, „Teatrul”, „Convorbiri literare”, „Viaţa românească”, „Steaua”, „Luceafărul”, „Ateneu”, „Literatura şi arta” ş.a.</p>
			<p class="Heuristica-BASE">Anii ’60 din secolul trecut îl impun pe <span class="CharOverride-2">A.</span> ca dramaturg. Întâia sa piesă, <span class="CharOverride-1">Postul de radio de pe strada Rareş</span> (1959), este distinsă cu Premiul „Vasile Alecsandri” al Ministerului Învăţământului şi Culturii şi va fi reprezentată în anul următor la televiziune. Vor urma <span class="CharOverride-1">Vecinii soarelui </span>(1960), <span class="CharOverride-1">Mâna de oţel </span>(1961), <span class="CharOverride-1">Oaspetele fără nume </span>(1963). Debutul pe o scenă profesionistă îl constituie comedia lirică <span class="CharOverride-1">Grădina cu trandafiri</span> (1963), montată în acelaşi an pe scena Teatrului Naţional din Iaşi, apoi în numeroase alte teatre din ţară şi din străinătate, precum şi în spectacole televizate. Metaforă a fericirii colective, această piesă, deşi cunoaşte un mare succes, nu impune personaje memorabile, majoritatea fiind construite schematic, pe o singură trăsătură de caracter, după canonul ideologic al timpului. Dedicându-se genului dramatic, <span class="CharOverride-2">A.</span> scrie într-un interval scurt mai multe piese într-un act (<span class="CharOverride-1">Verbul galben</span>, <span class="CharOverride-1">Duet</span>, <span class="CharOverride-1">Interludiu</span>, <span class="CharOverride-1">Vârsta zero</span>, <span class="CharOverride-1">Destinul, vioara a doua</span>), pe care le reuneşte în volumul <span class="CharOverride-1">Interludiu</span> (1973; Premiul Asociaţiei Scriitorilor din Iaşi). Textele atestă calităţi incontestabile (talentul de a surprinde diverse tipuri umane, umorul de calitate, tonul jovial cu care este atacată mediocritatea), dar şi minusuri (rezolvările teziste ale conflictelor propuse). Autor cu aptitudini de construcţie, <span class="CharOverride-2">A.</span> rămâne viabil ca dramaturg nu atât prin piesele cu subiecte – astăzi vetuste – centrate pe tema educaţiei morale a tineretului din „era socialistă”, cât prin câteva piese mici din planul al doilea al scrierilor sale, precum <span class="CharOverride-1">Verbul galben, Vârsta zero</span>. Una din lucrările sale de rezistenţă, comedia <span class="CharOverride-1">Duet</span>, în treisprezece capitole, probează vocaţia comică a dramaturgului care, observator fin, persiflează cu vervă tot ce este fals, mediocru, limitat. În 1974 a publicat impresii de călătorie în volumul <span class="CharOverride-1">Ochii şi lumea</span>, aici dezvăluindu-se două faţete inedite ale dramaturgului, acelea de grafician şi de om de artă pasionat.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Urcuş</span>, Iaşi, 1959; <span class="CharOverride-1">Postul de radio de pe strada Rareş</span>, 1959; <span class="CharOverride-1">Vecinii soarelui</span>, 1960; <span class="CharOverride-1">Mâna de oţel</span>, Bucureşti, 1961; <span class="CharOverride-1">Oaspetele fără nume</span>, 1963; <span class="CharOverride-1">Grădina cu trandafiri</span>, 1963; <span class="CharOverride-1">Instanţa de duminică</span>, 1965; <span class="CharOverride-1">În apropierea momentului</span>, 1966; <span class="CharOverride-1">Neştiuta strălucire</span>, Iaşi, [1966]; <span class="CharOverride-1">Interludiu</span>, Bucureşti, 1973;<span class="CharOverride-1"> Ochii şi lumea</span>, Iaşi, 1974. </p>
			<p class="Heuristica___m_RPR"><span class="CharOverride-2">Repere bibliografice:</span> Radu Popescu, <span class="CharOverride-1">„Grădina cu trandafiri” de Andi Andrieş</span>, „Magazin”, 1963, 313; Brădăţeanu, <span class="CharOverride-1">Viziune</span>,<span class="CharOverride-1"> 354</span>; Adriana Popescu, <span class="CharOverride-1">Dramaturgi români contemporani</span>, TTR, 1983, 3; Constantin Ciopraga, <span class="CharOverride-1">Moment</span>,<span class="CharOverride-1"> </span>CRC, 1984, 23; Horia Zilieru, <span class="CharOverride-1">Andi Andrieş</span> <span class="CharOverride-1">sau Poeticul comediei realiste</span>, CL, 1984, 6; <span class="CharOverride-1">Dicţ. scriit. rom</span>., I,<span class="CharOverride-1"> 69–70</span>; <span class="CharOverride-1">Andi Andrieş</span>, DRI, I, <span class="CharOverride-1">26–31</span>; Busuioc, <span class="CharOverride-1">Scriitori ieşeni</span>, <span class="CharOverride-1">37–38</span>. &#9;<span class="Semnatura">C.Br.</span></p>
			<div class="_idGenObjectLayout-1">
				<div id="_idContainer016">
					<div id="_idContainer014" class="_idGenObjectStyleOverride-1">
						<p class="Titlu-Nume-H">ANDRIŢOIU, Alexandru </p>
						<p class="Titlu-mic-DATE">(8.X.1929, Vaşcău – 1.X.1996, Bucureşti), poet, traducător. </p>
					</div>
					<div id="_idContainer015" class="_idGenObjectStyleOverride-1">
						<img class="_idGenObjectAttribute-1" src="04_AmAn_210-305-web-resources/image/Andritoidxandru.png" alt="" />
					</div>
				</div>
			</div>
			<p class="Heuristica-PRIMUL">Este fiul Ştefaniei (n. Todan) şi al lui Nicolae Andriţoiu, mic meseriaş. După ce urmează şcoala primară la Vaşcău şi liceul la Beiuş, absolvit în 1948, se înscrie la Facultatea de Filologie a Universităţii din Cluj, pe care o părăseşte după doi ani (în 1951), fiind trimis la Şcoala de Literatură „M. Eminescu” din Bucureşti. După absolvirea acesteia, lucrează în redacţia revistei „Contemporanul”, apoi „se perindă” (după propria-i mărturisire) prin redacţiile altor publicaţii: „Gazeta literară”, „Luceafărul”, „Viaţa mili&#173;tară”, „Cravata roşie”, pentru ca, din 1965 până în 1990, să fie redactor-şef al revistei „Familia” din Oradea. A debutat publicistic în 1949 la ziarul „Lupta Ardealului” din Cluj. Editorial, debutează cu volumul de versuri <span class="CharOverride-1">În Ţara Moţilor se face ziuă</span>, apărut în 1953 şi distins cu Premiul de Stat.</p>
			<p class="Heuristica-BASE">Versurile debutantului <span class="CharOverride-2">A. </span>sunt subordonate cerinţelor realismului socialist. Asprimea, îndârjirea rece, inflexibilitatea (notele ardeleneşti ale temperamentului său liric) apar distorsionate de versificaţia triumfalistă, sunând impropriu, artificial. Posturile acestea continuă în <span class="CharOverride-1">Porţile de aur</span> şi <span class="CharOverride-1">Deceniul primăverii</span> (ambele din 1958), din care, ca şi din cartea de debut, poetul nu va reţine nimic în selecţiile de mai târziu. Totuşi, cel ce ulterior va slăvi lumina, culorile calde şi melosul e anunţat în unele versuri, precum cele din <span class="CharOverride-1">Prinos de cântec</span>, după cum lirismul imnic, de slăvire a înaintaşilor prin acest „prinos”, nu e fără legătură cu lirica viitoare a poetului cufundat în voluptatea evocării unor dulci timpuri şi figuri. Imaginea adevăratului <span class="CharOverride-2">A.</span> începe să se limpezească odată cu volumul <span class="CharOverride-1">Cartea de lângă inimă</span> (1959), urmat de <span class="CharOverride-1">Constelaţia lirei</span> (1963), unde versificaţia militantului e tot mai clar „subminată” de arta poetică a estetului, iar mult solicitata implicare în real se vede concurată până la eliminare de asumarea exclusivă a imaginarului, într-o profesiune de credinţă, ecou al celei barbiene din <span class="CharOverride-1">Joc secund</span> (fără însă adâncimea şi abstruzităţile aceleia). Valorizată azi, noua lui estetică apare, în contextul acelei epoci, meritorie. Frecvent citata <span class="CharOverride-1">Artă poetică</span> marchează trecerea la un lirism de sublimare şi interiorizare a realului prin oglindire<span class="CharOverride-1"> </span>în suprafeţe translucide şi, mental, în meandrele epurate de accidente şi iregularităţi ale memoriei, adică în esenţial: „Cea mai frumoasă lună e în lac,/ cel mai frumos luceafăr e în mare,/ şi cântă cel mai sincer pitpalac/ nu-n pomi, ci-n amintiri şi în uitare./ Cea mai frumoasă lună e în lac”. Astfel înţeleasă, oglindirea creează un univers mirific: „Culori şi mirodenii cercuri fac/ în jurul meu. Argila mea tresare/ şi cu cămaşa cerului mă-mbrac/ Şi iată-mă-s, deodată, cer şi zare”. Se identifică aici liricul sedus de ascensional şi transfigurat, macedonskian, de beatitudini celeste. De acum înainte se defineşte progresiv şi fizionomia lui ca poet cu descendenţă clasică, uneori în variantă parnasiană, animat de idealul limpidităţii, al artei desprinse de lestul materiei brute şi neinformate estetic, artă al cărei arhetip este spiritul meridional: „O! pantă clasică din miazăzi/ Ivită ca-ntr-un vers de Valéry,/ de zei bătrâni purtată între mâini/ te urci sub turme şi sub bot de câini/ până la stelele de sus ce nu-s/ decât un joc secund în mări apus”. Rigoarea şi cizelura formei devin pandantul obligatoriu al unui cosmos armonic, ale cărui principii sunt lumina (solară) şi muzica, euritmia. „Panta clasică din miazăzi” coexistă cu melosul şi plasticitatea divină a „viorii din Cremona”, cântată într-o poemă lucrată cu scrupul prozodic: „Vioara-i ca din lemn de trandafiri/ şi are umăr suplu ca Madona.// Cioplindu-şi-o cu mâinile subţiri,/ neîntrecutul meşter din Cremona,/ încă-nainte de-a o isprăvi,/ i-a ascultat în vise melodia./ Cu dălţi subţiri a rotunjit-o şi/ cu-amurguri dulci i-a poleit cutia”. Tentaţia zborului în azur (cu sugestii din simbolişti) se înscrie de data aceasta într-o viziune clasică a lumii, ca încercare de cucerire şi instituire a armoniei, fie pur estetică, fie moral-filosofică – timp de întoarcere acasă, de rechemare a principiului identităţii. Puritatea e răsplata suferinţei cathartice şi a durerii îndurate stoic: „Spălat de lacrimi ca o piatră de pe-un mormânt, revin acum/ în mine, pur ca după o moarte posibilă. Şi-a prins să-mi placă/ acest eu însumi fără pată, suav şi curăţat de fum”. Bucuria extatică a poetului care „bea din cer ca după/ Simposionul greu, filosofal” consemnează gestul suprem de oprire a devenirii-degradare şi de cucerire a existenţei esenţiale, adevărate. Universul însuşi suferă o sedimentare a materiei ponderabile şi efemere, lucrurile se smulg gravitaţiei şi pornesc în levitaţie, lumina a devenit principiul lumii: „Azi soarele-i alt soare.../ Şi ca destinul, se întâmplă-n toate./ [...]/ Materiile scad pulverizate/ [...]/ Poţi trece, ca prin spirit, prin copaci/ şi ziduri, spirit însuţi...”. Dematerializarea şi purgarea de accidental au cuprins întregul cosmos, terestru şi astral: „Erau copacii scheme şi aştrii cerc virgin,/ În loc de păsări linii pluteau, pe ceruri line,/ Zăpezi curgeau cu-arome, ca din potir de crin”. Când victoria asupra devenirii nu poate fi obţinută prin această esenţializare şi abstractizare, pierderea eului în substanţa anonimă e preferată trecerii individuale, căci aceas&#173;tă transmutare în ordinea imanentului e percepută ca stare potenţială de înveşnicire prin reîntrupare în sevele vegetale sau în lanţul infinit al speţei: „Ard vitele, sub aburi, sosite de la muncă/ cu iarba-n pântec. Mama aşteaptă-mpărtăşanii/ de lapte, prin strămoşii ce se re-ntorc în prunci.// Leuconoe, iată cât de fecunzi trec anii”. Sublimarea materiei şi jubilaţia suverană din aceste volume şi, cu atât mai marcată, din <span class="CharOverride-1">Vârful cu dor</span> (1964), <span class="CharOverride-1">Versuri </span>(1968), <span class="CharOverride-1">Simetrii</span> (1970), <span class="CharOverride-1">Euritmii</span> (1972), <span class="CharOverride-1">Aur</span> şi <span class="CharOverride-1">Pe drumul meu</span> (ambele din 1974) e rezumată în cadenţele grave ale unei replici la <span class="CharOverride-1">Oda</span> eminesciană, revelator intitulată <span class="CharOverride-1">Euritmie</span>: „E-nlăuntrul meu înzestrat cu luxuri/ selenar de clar şi chenar mişcării./ Luminez grădini şi agit în fluxuri/ apele mării.// M-am mutat mai sus. Şi mirat, Selene-şi/ pune zborul meu încrustat cununii./ Aş putea s-ating cu un deget leneş/ cearcănul lunii”. În câteva rânduri <span class="CharOverride-2">A.</span> face profesiune de credinţă parnasiană. Aceasta se verifică mai ales sub aspectul grijii extreme pentru formă. Altminteri, nimic din răceala și impersonalitatea parnasienilor; poetul e un epicureu, un hedonist chiar, care glosează pe tema odei horaţiene către Taliarh, încearcă să fixeze clipa în anluminura versului, elogiază fericirile periplului mundan: „Citeşte-mi din Horaţiu iar şi iarăşi/ poemul despre Taliarh, cu sobe/ în care plâng păduri – cu vinuri vechi/ ajunse ca oleiul, în cecuburi./ Şi-am să te-ascult încet, nespus de-ncet/ când timpul vine calm şi trece peste”. Iubitorul de clasicităţi se dezvăluie ca un sentimental, un trubadur autohton, boem balcanic al unui Levant mirific, de „amiezi valahe cu fluturi şi fântâni”. Adesea evocarea foloseşte sugestia livrescă, uzează de intertext, găseşte prototipul frumosului natural în artă („Te-aştept să vii şi tu, ca dintr-o stampă/ sau ca din vechi lecturi”). Livrescul nu e însă prilej de paradă a unei erudiţii reci, ci trăire de voluptăţi estete. Formula definitivă e revelată de pendularea între „panta clasică din miazăzi” şi o <span class="CharOverride-1">jouissance de vivre</span> cu ceţuri de burg medieval transilvan şi ingrediente de oţiu oriental: „Mi-e groază de sofismul sintetic şi cu vogă/ şi care moleşeala din sânge mi-o abrogă,/ cum şi de postulatul lansat de Euclid/ pe-un crug lucid” – stare tradusă în seducţia baladescului (pândit însă de diluţie). Ultimele volume – <span class="CharOverride-1">Poeme noi</span> (1984), <span class="CharOverride-1">Versuri</span> (1987) – sunt vizitate de sentimentul elegiac al celui ce-şi contemplă trecerea („Şi uite, astfel ni se face iarnă,/ şi iar ne ninge timpul pe meninge”). O elegie totuşi boem-voioasă, (auto)ironică, haz de necaz. Limbajul pierde din preţiozitatea lexicală şi prozodică, devine simplu, confesiv, se eliberează de convenţii. Poetul atenuează jocurile boemei, în care odinioară îşi camufla tristeţile, preferând acum tonuri mai grave şi nedisimulate, stârnite de sentimentul curgerii inexorabile. Referinţa livrescă rămâne modică, iar atunci când apare e integrată în chip mai firesc: „Prin jungla nuferilor barca pluteşte fără nici o ţintă/ iar noi în barcă, trişti şi palizi ca-ntr-un poem de Lamartine./ La margine de baltă raţe sălbatice, ţipând, colindă, –/ dorm armele-n banduliere, căci vânătorii zac de spleen”. În rezumat: „Risipitor de imagini şi risipit uneori în poezia ocazională, <span class="CharOverride-2">A.</span> este în creaţia lui mai pură un poet de vocaţie, elegiac şi livresc. Cultivă filonul clasic şi reactualizează speciile uitate ale poeziei sentimentale printr-o fantezie inteligentă” (Eugen Simion). Poe&#173;tul a tradus, singur sau în colaborare, din lirica elină, latină, canadiană (de limbă franceză), vietnameză, chineză, precum şi din A.S. Puşkin, R.M. Rilke (<span class="CharOverride-1">Poemele franceze</span>), Nikolai Zidarov ş.a. A mai publicat o carte de călătorii prin ţară (<span class="CharOverride-1">Curcubeu peste Carpaţi</span>, 1987), iar în 1989 <span class="CharOverride-1">Prin „Ţara dimineţilor liniştite”</span> – o <span class="CharOverride-1">laudatio</span> a Coreii lui Kim Ir Sen. A scris scenariile filmelor <span class="CharOverride-1">Şah la rege</span>, <span class="CharOverride-1">Cineva deschide uşa</span> şi <span class="CharOverride-1">Elixirul tinereţii</span>.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">În Ţara Moţilor se face ziuă</span>, Bucureşti, 1953; <span class="CharOverride-1">Dragoste şi ură</span>, Bucureşti, 1957; <span class="CharOverride-1">Porţile de aur</span>, Bucureşti, 1958; <span class="CharOverride-1">Deceniul primăverii</span>, Bucureşti, 1958;<span class="CharOverride-1"> Cartea de lângă inimă</span>, Bucureşti, 1959; <span class="CharOverride-1">File de cronică</span>, Bucureşti, 1962; <span class="CharOverride-1">Constelaţia lirei</span>, Bucureşti, 1963; <span class="CharOverride-1">Mărţişor</span>, Bucureşti, 1964; <span class="CharOverride-1">Vârful cu dor</span>, Bucureşti, 1964; <span class="CharOverride-1">Versuri</span>, Bucureşti, 1968; <span class="CharOverride-1">Simetrii</span>, Bucureşti, 1970; <span class="CharOverride-1">Euritmii</span>, Bucureşti, 1972; <span class="CharOverride-1">Aur</span>, Bucureşti, 1974; <span class="CharOverride-1">Pe drumul meu</span>, Bucureşti, 1974; <span class="CharOverride-1">Poeme noi</span>, Bucureşti, 1984; <span class="CharOverride-1">Constelaţia lirei</span>, pref. Eugen Simion, Bucureşti, 1985; <span class="CharOverride-1">Curcubeu peste Carpaţi</span>, Bucureşti, 1987; <span class="CharOverride-1">Versuri</span>, Timişoara, 1987; <span class="CharOverride-1">Două flori, două surori</span>, Bucureşti, 1988; <span class="CharOverride-1">Prin „Ţara dimineţilor liniştite”</span>, Bucureşti, 1989; <span class="CharOverride-1">Aura sonetului</span>, pref. Al. Cistelecan, Oradea, 2004; <span class="CharOverride-1">Ora liniştii</span>, Cluj-Napoca, 2010. <span class="CharOverride-2">Traduceri:</span> <span class="CharOverride-1">Din lirica latină</span>, pref. trad., Bucureşti, 1964; A.S. Puşkin, <span class="CharOverride-1">Versuri </span>– <span class="CharOverride-1">Stihi</span>, ed. bilingvă, Bucureşti, 1964 (în colaborare cu Maria Banuş ş.a.); <span class="CharOverride-1">Antologia literaturii maghiare</span>, I–II, Bucureşti, 1965–1966 (în colaborare); <span class="CharOverride-1">Din lirica elină</span>, pref. Edgar Papu, Bucureşti, 1968 (în colaborare cu Dimos Rendis); Nikolai Zidarov, <span class="CharOverride-1">Versuri</span>, Bucureşti, 1971 (în colaborare cu Ion Brad şi Ion Horea); Dang Trân-Con, Doan Thi-Diêm, <span class="CharOverride-1">Plângerea femeii după bărbatul ei plecat la război</span>, Bucureşti, 1974; <span class="CharOverride-1">Antologie de poezie canadiană de limbă franceză</span>, pref. trad., Bucureşti, 1976 (în colaborare cu Ursula Şchiopu); <span class="CharOverride-1">Antologie de poezie vietnameză clasică şi contemporană</span>, pref. trad., Bucureşti, 1980 (în colaborare cu Liliana Blajovici-Liciu); R.M. Rilke, <span class="CharOverride-1">Poemele franceze</span>, pref. trad., Timişoara, 1984; To Huu, <span class="CharOverride-1">Poeme</span>, Bucureşti, 1987; <span class="CharOverride-1">Antologie de poezie chineză modernă şi contemporană</span>, pref. Zou Difan, Bucureşti, 1990 (în colaborare cu Ioan Budura).</p>
			<p class="Heuristica___m_RPR"><span class="CharOverride-2">Repere bibliografice:</span> Călinescu, <span class="CharOverride-1">Opere</span>, IX, <span class="CharOverride-1">821–828</span>;<span class="CharOverride-1"> </span>Nicolae Manolescu, <span class="CharOverride-1">Lirica şi speciile minore</span>, GL, 1963, 52; Simion, <span class="CharOverride-1">Orientări</span>,<span class="CharOverride-1"> 136–143</span>; Constantin, <span class="CharOverride-1">Despre poeţi</span>,<span class="CharOverride-1"> 75–82</span>; Martin, <span class="CharOverride-1">Poeţi</span>, II, <span class="CharOverride-1">160–166</span>;<span class="CharOverride-1"> </span>Grigurcu, <span class="CharOverride-1">Teritoriu</span>,<span class="CharOverride-1"> 210–213</span>; Andriescu, <span class="CharOverride-1">Disocieri</span>,<span class="CharOverride-1"> 152–156</span>;<span class="CharOverride-1"> </span>Felea, <span class="CharOverride-1">Secţiuni</span>,<span class="CharOverride-1"> 55–60</span>;<span class="CharOverride-1"> </span>Negoiţescu, <span class="CharOverride-1">Engrame</span>,<span class="CharOverride-1"> 83–86</span>;<span class="CharOverride-1"> </span>Piru, <span class="CharOverride-1">Poezia</span>, II, <span class="CharOverride-1">36–43</span>; Grigurcu, <span class="CharOverride-1">Poeţi</span>,<span class="CharOverride-1"> 95–100</span>;<span class="CharOverride-1"> </span>Taşcu, <span class="CharOverride-1">Poezia</span>,<span class="CharOverride-1"> 18–22</span>;<span class="CharOverride-1"> </span>Ştefănescu, <span class="CharOverride-1">Prim-plan</span>,<span class="CharOverride-1"> 145–149</span>;<span class="CharOverride-1"> </span>Cistelecan, <span class="CharOverride-1">Poezie</span>,<span class="CharOverride-1"> 206–211</span>; Micu, <span class="CharOverride-1">Limbaje</span>,<span class="CharOverride-1"> 261–276</span>; Simion, <span class="CharOverride-1">Scriitori</span>, IV, <span class="CharOverride-1">95–104</span>;<span class="CharOverride-1"> Dicţ. scriit. rom.</span>, I, <span class="CharOverride-1">70–72</span>; Ioan Moldovan, <span class="CharOverride-1">Sonete alese</span>, F, 2004, 10; Ştefănescu, <span class="CharOverride-1">Istoria</span>,<span class="CharOverride-1"> 801–803</span>; Al. Cistelecan, <span class="CharOverride-1">Alexandru Andriţoiu – 80</span>, „Acasă”, 2009, 3–4. &#9;<span class="Semnatura">N.M. </span></p>
			<p class="Heuristica-PRIMUL"><span class="titlu-12">ANDRONACHE, Vasile</span> (10.X.1936, Sineşti, j. Vâlcea – 14.VII.1998, Bucureşti), poet. Este fiul Mariei (n. Popescu) şi al lui Ion Andronache, agricultori. Urmează liceul la Petroşani şi cursuri postliceale de chimie industrială (1968–1971), practicând diverse meserii pentru a se întreţine. Din 1971 se consacră în exclusivitate poeziei. Debutează cu poezie în „Luceafărul” (1963) şi editorial cu volumul <span class="CharOverride-1">Ochi neînnoptat</span> (1971). Duce o existenţă boemă şi publică poezie în mai multe reviste – „Amfiteatru”, „Luceafărul”, „România literară”, „Ramuri” ş.a. În 1993 revine în comuna natală; îşi pierde viaţa în urma unui accident de circulaţie. </p>
			<p class="Heuristica-BASE">Pentru <span class="CharOverride-2">A.</span>, într-o manieră clasicizantă – sub semnul epigonic al lui Lucian Blaga şi al lui Nichita Stănescu –, naşterea vocii poetice este o trudă analogă răsturnării brazdelor de pământ: „Pentru învechirea neantului/ Timpul meu intră în munci,/ Năduşind de cântec/ Între brazdele pământului”. Cântăreţ înfiorat al locurilor natale, <span class="CharOverride-2">A.</span> încearcă circumscrierea şi transfigurarea lirică a unor meditaţii în <span class="CharOverride-1">Stelăria</span> (I–II, 1981–1986). Acelaşi limbaj versificat naiv şi aceeaşi modalitate trudit metaforică, semn de închidere în rutină, sunt transferate în versurile din <span class="CharOverride-1">Metafora umană</span> (1982), volum ce conţine o serie de encomioane dedicate „gândirii ceauşine”, „strategului stelar” descins din „clocotul sângelui dac” etc. Antologia de autor <span class="CharOverride-1">Stelăria</span> (1997) include majoritatea poeziilor lui <span class="CharOverride-2">A.</span>, la care se adaugă producţii de după 1989.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Ochi neînnoptat</span>, Bucureşti, 1971; <span class="CharOverride-1">Texte de fiinţă</span>, Bucureşti, 1974; <span class="CharOverride-1">Poeme</span>, Bucureşti, 1978; <span class="CharOverride-1">Stelăria</span>, I–II, Bucureşti, 1981–1986; <span class="CharOverride-1">Metafora umană</span>, Bucureşti, 1982; <span class="CharOverride-1">Stalactitele dorului</span>, Bucureşti, 1983; <span class="CharOverride-1">Poezii</span>, Bucureşti, 1989; <span class="CharOverride-1">Stelăria</span>, Bucureşti, 1997.</p>
			<p class="Heuristica___m_RPR"><span class="CharOverride-2">Repere bibliografice:</span> Dan Cristea, <span class="CharOverride-1">„Ochi neînnoptat”</span>, RL, 1971, 34; George Alboiu, <span class="CharOverride-1">Trei poeţi</span>, LCF, 1976, 24; Constant Călinescu, <span class="CharOverride-1">„Metafora umană”</span>,<span class="CharOverride-1"> </span>LCF, 1983, 6;<span class="CharOverride-1"> Dicţ. scriit. rom</span>., I, <span class="CharOverride-1">72–73</span>. &#9;<span class="Semnatura">E.M.</span></p>
			<p class="Heuristica-PRIMUL"><span class="titlu-12">ANDRONESCU, Madeleine </span>(13.XI.1915, Craiova – 1.VI.1995, Bucureşti), poetă. Fiică a Elenei Cruceanu, actriţă, şi a lui Eugen Andronescu, medic, <span class="CharOverride-2">A.</span> a fost atrasă timpuriu de teatru (mama a jucat pe scena Teatrului Naţional din Bucureşti). A urmat şcoala primară şi gimnaziul la Institutul Moteanu din Bucureşti, apoi Liceul „Fénelon” din Paris (1929–1930), Institutul „Ronsard” din Bucureşti (1930–1931) şi din nou, în capitala Franţei, Liceul „Victor Duruy” (1931–1932). Între 1935 şi 1938 a frecventat cursurile de actorie ale Conservatorului de Artă Dramatică din Bucu&#173;reşti. După absolvire a fost angajată la Teatrul din Sărindar, la Comedia şi Municipal, la Teatrul Poporului, precum şi la Teatrul Naţional, până în 1953, fiind transferată apoi la Teatrul Tineretului (unde a rămas până în 1965).</p>
			<p class="Heuristica-BASE"><span class="CharOverride-2">A.</span> este autoarea unui singur volum de poeme, <span class="CharOverride-1">Zilele babii</span> (1942), apărute aproape toate mai întâi în „Meşterul Manole”, „Claviaturi”, „Universul literar”, „Curentul”. Lirismul se remarcă aici printr-o ambiguitate aproape ostentativă, în orice caz declamatorie şi respectând convenienţele boemiei „anilor nebuni” de dinaintea începerii războiului. Anotimpul preferat este acela, instabil, al primăverii incerte, al paradoxurilor şocante, descoperite şi expuse nu fără emfază, divulgând o obsesie a trecerii timpului şi acceptarea prezentului: „Tare mi-s dragi zilele babii/ Ninsori cu soare pe din două/ Sclipiri de ger, obraz de rouă/ Văzduh cu mâncărimi de scabii.// S-a zăpăcit în spaţiu timpul/ Din clipă-n clipă altfel pică/ Când uliu şi când rândunică/ Nu-şi ştie ceasul anotimpul”. Schiţată în linii mari, copilăria abia trecută este rechemată uneori patetic, cu vagi urme din imagistica tradiţionalistă, copleşite însă de savoarea încrâncenată a clipei, lirica fiind înrudită cu maniera lui Tudor Arghezi. Predominantă e trăirea condiţiei contradictorii, considerată esenţă a feminităţii. Totul este însă spus parcă în glumă, cu un aer de frondă juvenilă, destinată să oprească alunecarea în melancolie. Versurile mărturisesc o egolatrie nestăvilită şi mult prea făţiş afirmată pentru a fi cu totul autentică. Îndărătul ei se află bucuria prezentului, susţinută de gratuitatea sentimentelor cuprinse într-un joc detaşat. Umorul şi ironia, răstălmăcind clişeele culturale, premerg uneori gesticulaţia lirică din poezia lui Marin Sorescu. Pentru <span class="CharOverride-2">A.</span>, poezia reprezenta o detaşare explozivă, apropiată de patosul pe care l-a avut „unul Serghei Esenin” – ideal de gratuitate iruptivă provocată de umorile adolescenţei, ce pot fi apreciate şi prin delimitare de lasciva interiorizare a versurilor Mariei Banuş.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Zilele babii</span>, cu desene de Miliţa Petraşcu, Bucureşti, 1942.</p>
			<p class="Heuristica___m_RPR"><span class="CharOverride-2">Repere bibliografice:</span> C. V. [Constantin Virgil Gheorghiu], „<span class="CharOverride-1">Pisici contradictorii</span>”, TIL, 1940, 1204; D. Gherghinescu-Vania, „<span class="CharOverride-1">Zilele babii</span>”, TIA, 1942, 281; Petru Comarnescu, <span class="CharOverride-1">Madeleine Andronescu</span>, RFR, 1942, 7; Perpessicius, <span class="CharOverride-1">Opere</span>, IX, <span class="CharOverride-1">322–324</span>; Pillat, <span class="CharOverride-1">Mozaic</span>, <span class="CharOverride-1">190–191</span>. &#9;<span class="Semnatura">D.M.</span></p>
			<p class="Heuristica-PRIMUL"><span class="titlu-12">ANDRONIC, Titus</span> (17.IX.1934, Marginea, j. Bihor – 7.I.2000, Mediaş), poet. După ce a absolvit Şcoala Medie Tehnică de Comerţ din Oradea, a funcţionat ca revizor contabil la Mediaş, unde s-a stabilit. A lucrat ca redactor la ziarul orădean „Crişana”, la „Vocea Mediaşului” şi la „Transilvania”. A înfiinţat la Mediaş cenaclurile „Octavian Goga” (1960) şi „Aron Cotruş”. A debutat cu un grupaj de poezii în „Familia” (1967), iar în volum cu <span class="CharOverride-1">Memoria toamnei</span> (1973).</p>
			<p class="Heuristica-BASE">Pe o latură a poeziei sale <span class="CharOverride-2">A.</span> este un peisagist interiorizat şi discret, al cărui simbol tutelar e lumina estivală şi autumnală aureolând registrul terestru. Acuarelele lui învăluie materialitatea grea şi opacă în secvenţe plastice, aproape impresioniste, vibrante de luminescenţă şi miresme, fluidităţi şi bateri imponderabile de aripi, omături astrale şi flăcări pure, definitorii fiind sintagme titulare precum <span class="CharOverride-1">Orele albe</span>,<span class="CharOverride-1"> Poem în alb</span>,<span class="CharOverride-1"> Despre soare şi pietre</span>,<span class="CharOverride-1"> Steaua de cuarţ</span>,<span class="CharOverride-1"> Peste lumina lucrurilor</span>,<span class="CharOverride-1"> Vară pură</span>, <span class="CharOverride-1">Purpura somnului</span> ş.a. Realitatea e la fel de specifică interiorităţii poetului: „Cu astre ninge seara ochiul meu”; „Fântână sunt cu murmure stelare/ Eu niciodată graniţi n-am să-ţi pun/ Fântână, stea şi rug. Şi soare”. Căci, pe altă latură, poetul comunică organic, natural, cu acel spaţiu al irizărilor şi al efluviilor, a cărui parte constitutivă el se şi declară: „Ce limpezime verde împrejur,/ că-mi aud braţele zvâcnind în păsări” etc. A treia temă, confluentă cu primele, este copilăria şi satul magic, mirific, resuscitate nostalgic, dar sobru, prin secvenţe semnificative de tablou sau prin frânturi de irepetabile trăiri. În fine, solitudinea, în care poetul se claustrează spre a-şi putea rumina amintirile suav-melancolizante. În toate cazurile expresia e concentrată, tinzând nu întâmplător spre forma extremă şi insolită a haikuului.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Memoria toamnei</span>, Cluj, 1973; <span class="CharOverride-1">Dimineţi rituale</span>, Cluj-Napoca, 1980; <span class="CharOverride-1">Liniştea golfului</span>, Cluj-Napoca, 1988; <span class="CharOverride-1">Soarele din turn</span>, Sibiu, 1994; <span class="CharOverride-1">Ninsorile de aproape</span>, Sibiu, 1998; <span class="CharOverride-1">Vocea liniştii</span>, Sibiu, 1998; <span class="CharOverride-1">Lacul de jad – The Lake Carved in Jade</span>, ed. bilingvă, tr. Mircea Ivănescu, pref. Florin Vasiliu, Sibiu, 1999; <span class="CharOverride-1">Purpura somnului</span>, Cluj-Napoca, 2000.</p>
			<p class="Heuristica___m_RPR"><span class="CharOverride-2">Repere bibliografice:</span> Mircea Ivănescu, <span class="CharOverride-1">Titus Andronic</span>, T, 1974, 2; Titu Popescu, <span class="CharOverride-1">„Dimineţi rituale”</span>, F, 1980, 9; Ioan Mariş, <span class="CharOverride-1">Titus Andronic, poetul suavităţilor naturale</span>, „Tribuna” (Sibiu), 1994, 7 octombrie; Ion Cristofor, <span class="CharOverride-1">Poezia ca asceză</span>, TR, 1995, 9; Daniel Deleanu, <span class="CharOverride-1">„Ninsorile de aproape”</span>, „Rostirea românească”, 1997, 5–7; Radu Patrichi, <span class="CharOverride-1">În căutarea liniştii</span>, TMS, 1998, 5; Al. Sfârlea, <span class="CharOverride-1">„Lacul de jad”</span>, „Al cincilea anotimp”, 1999, 3. &#9;<span class="Semnatura">N.M.</span></p>
			<p class="Heuristica-PRIMUL"><span class="titlu-12">ANDRU, Vasile </span>(pseudonim al lui Vasile Andru&#173;covici; 22.V.1942, Bahrineşti–Cernăuţi – 21.X.2016, Bucureşti), prozator, eseist, jurnalist. Este fiul Ecaterinei (n. Păun) şi al lui Teodor Andrucovici, ţărani. În 1944, după ocupaţia sovietică, familia Andrucovici trece clandestin frontiera, stabilindu-se în satul Muşeniţa, judeţul Suceava. <span class="CharOverride-2">A.</span> face şcoala primară la Muşeniţa (1949–1955), apoi învaţă la Baineţ (1955–1956). Liceul, început în oraşul Siret, este continuat la „Eudoxiu Hurmuzachi” din Rădăuţi (1958–1960). Absolvent al Universităţii „Al. I. Cuza” din Iaşi, Facultatea de Filologie, secţia franceză–română (1960–1965), <span class="CharOverride-2">A.</span> lucrează ca profesor de limba franceză la Liceul „Ştefan cel Mare” din Suceava (1965–1967), asistent universitar la Institutul Pedagogic din Suceava (1967–1973) şi ulterior la Universitatea din Craiova (1973–1975). Din 1978, timp de douăzeci şi şapte de ani, e redactor la revista „Viaţa românească”. În 1990 devine şef al secţiei de proză a Asociaţiei Scriitorilor din Bucureşti, iar între 1995 şi 1999 este membru al Consiliului Uniunii Scriitorilor. Participă la numeroase schimburi şi manifestări internaţionale scriitoriceşti, la Budapesta, Berlin, Roma ş.a. În 1989 beneficiază de o bursă de documentare la Biblioteca Vaticanului şi căderea comunismului îl surprinde în Italia. Din 1975, paralel cu activitatea literară, îşi începe iniţierea în practicile sapienţiale, devenind membru al grupului de practicanţi yoga, interzis în 1982. În 1987 inaugurează seria conferinţelor-atelier de practică isihastă şi de optimizare umană, înfiinţând ulterior cenacluri şi participând activ la întemeierea Centrului Naţional de Practică Isihastă (1994). Expunerile din cadrul Grupului de optimizare umană – fondat în 1990 – vor constitui substanţa volumului <span class="CharOverride-1">Terapia destinului</span> (1994). Devine un adept al pelerinajelor iniţiatice, convertindu-şi experienţele în pagini de jurnal. După 1989 întreprinde, ca bursier, două lungi călătorii de studii în India (1992, 1996). Primeşte titlul de master (<span class="CharOverride-1">acharya</span>) în filosofia şi în practica vedanta. Începând din 1998, când călătoreşte pentru prima oară în Noua Zeelandă, interesul său cultural se reorientează către Antipozi. Se interesează de tradiţia iniţiatică maori şi de practicile terapeutice polineziene. Fără a se rupe de matca spirituală românească, în 1999 se stabileşte la Wellington şi primeşte rezidenţă în Noua Zeelandă, unde rămâne o vreme. A coordonat colecția „Sapientia” la Editura Paralela 45. Din 2007 este redactor la revista „Lumină lină – Gracious Light” (New York).</p>
			<p class="Heuristica-BASE"><span class="CharOverride-2">A.</span> debutează în 1967, cu schiţa <span class="CharOverride-1">Colindul dificil</span>, în suplimentul literar „Suceava”, continuând cu publicarea unor proze scurte în „România literară”, unde este remarcat de S. Damian. Primul său volum, <span class="CharOverride-1">Iutlanda posibilă</span> (1970), inaugurează o serie masivă de cărţi – proză scurtă, romane, eseuri teoretico-programatice sau sapienţiale, memoriale ale unor voiaje reale sau spirituale. <span class="CharOverride-2">A.</span> este un autor inclasabil, rezistând tipologizării sau operaţiilor de afiliere comparativă la formule, generaţii sau coterii literare. Cu toate acestea, scriitorul n-a fost niciodată perceput ca un „caz”, un deviant sau un ostracizat, ci, în mod paradoxal, a beneficiat de simpatia celor mai eterogene, dacă nu de-a dreptul incompatibile condeie critice. O lectură globală a scrierilor sale lasă impresia de stabilitate neliniştită, întemeiată pe un dinamism subteran. Deşi o bună parte dintre comentatori au identificat în el un autor egal cu sine încă de la debut, cariera lui<span class="CharOverride-2"> </span>are turnante evidente şi, în anumite privinţe, surprinzătoare. Prozatorul debutează odată cu autorii-jalon din anii ’70, motiv pentru care Laurenţiu Ulici îl anexează integral promoţiei. La o lectură atentă, volumele din decada a opta – în special <span class="CharOverride-1">Iutlanda posibilă</span>, <span class="CharOverride-1">Mireasa vine cu seara</span> (1973), <span class="CharOverride-1">Mirele</span> (1975), <span class="CharOverride-1">Arheologia dorinţelor </span>(1977) – lasă totuşi la vedere diferenţe palpabile faţă de comilitonii cronologici. În prozele lui <span class="CharOverride-2">A.</span>, eclectice ca gen, formulă epică şi topografie imaginară,  poate fi detectată o rezistenţă subterană tenace faţă de reţetele în uz ale scrisului. Lumea sa fictivă se naşte din asaltul meticulos, pe alocuri desfăşurat emfatic, asupra conjuncturalului etalat de literatura curentă. Se adaugă glisajele ghidate, adeseori obositoare, către cosmic şi către arhetipal, ca şi substanţa pur nominală şi inconsistenţa halucinantă a aşa-numitelor sale personaje. În planul strict formal, corporalitatea şi lucrătura strânsă – consecinţe ale unei elaborări meticuloase, programate la rece – se întrevăd cu ochiul liber, de la debut. Autorul va admite ulterior că prozele din această perioadă au fost lucrate migălos, urmând un canon muzical anumit (cântul gregorian), în care monodia alternează calculat cu contrapunctul. În această primă vârstă a literaturii sale, prozatorul consacră o formulă şi totodată o epuizează prin iteraţie manieristă. O turnantă vizibilă marchează <span class="CharOverride-1">O zi spre sfârşitul secolului </span>(1983), volum de proze scurte, urmat de două romane – <span class="CharOverride-1">Turnul </span>(1985), <span class="CharOverride-1">Progresia Diana</span> (1987) – şi de volumul programatic de eseuri <span class="CharOverride-1">Viaţă şi semn</span> (1989). În percepţia publică virajul survenit la începutul decadei a noua, cu precădere apetitul pentru elaborările teoretice pe marginea producţiei de text îl plasează rapid pe <span class="CharOverride-2">A.</span> în sfera de gravitaţie a promoţiei optzeciste, deşi, practic, nici una dintre părţile interesate nu face avansuri în direcţia afilierii. În sfera teoreticului <span class="CharOverride-2">A.</span> se declară fascinat de avangarde (în fapt, de neomodernismele postbelice), mai exact de potenţialul lor de a deruta cenzura prin experimental, atipic, inclasabil. Îndeosebi insistenţa scriitorului asupra interferenţei dintre proză şi „ştiinţele optimizării umane” (formulă care îi aparţine) deschide o etapă nouă pentru literatura sa. Foarte succint, un tip particular de viziune, care poate fi numită generic operaţională, prezentă în mod curent în sfera vieţii, este transferată demonstrativ asupra literaturii. De aici şi o serie de concepte-cheie ale programului – „optimizare, inginerie psiho-somatică” –, atât în sensul de practici terapeutice, cât şi în accepţia de atribute ale creaţiei. Pasaje revelatoare sunt etalate în volumul <span class="CharOverride-1">Viaţă şi semn</span>: „Spuneam: o inginerie psiho-somatică prin cuvânt. [...] În ce mod versetul nostru, enunţul nostru poate lovi tăcerea genetică, poate coborî până la acel nivel de profunzime de unde vin exigenţele ereditare? Iată întrebările acestei întretăieri între literatură şi practicile optimizării, între care, repetăm, relaţia este bilaterală, influenţa reciprocă”. Ulterior, trecute prin filtrul noilor experienţe iniţiatice, contondenţele tehnice ale decadei precedente – nu şi memoria lor – se atenuează. În romanele <span class="CharOverride-1">Muntele Calvarului</span> (1991) şi <span class="CharOverride-1">Păsările cerului</span> (1999) – cea mai bine articulată carte a etapei – sau în culegerile de proză scurtă <span class="CharOverride-1">Un univers cu o singură ieşire </span>(1997) şi <span class="CharOverride-1">Cel mai îndepărtat paradis</span> (2001), explorarea structurilor mentalului colectiv devine prioritară, iar dimensiunea antropogenetică a literaturii trece în prim-plan. Ca şi mai înainte, această vârstă a scrisului lui <span class="CharOverride-2">A.</span> este însoţită de un volum programatic, <span class="CharOverride-1">Memoria textului </span>(1992), pledând pentru echivalarea creaţiei cu producţia unor „reacţii necesar-modelatoare” ale speţei. Avându-şi punctul de sprijin în psihocibernetică, noua orientare îi va da sugestii autorului pentru repertoriul său de sintagme cu ecou abisal, între care un rol important îl deţine „iluminarea”. Tot în ultima decadă a secolului, dar și în deceniul următor, <span class="CharOverride-2">A.</span> publică mai multe cărţi ce reunesc eseuri sapienţiale – <span class="CharOverride-1">Terapia destinului</span>, <span class="CharOverride-1">Misticii din Carpaţi</span> (1998), <span class="CharOverride-1">Psihoterapie isihastă</span> (2000), <span class="CharOverride-1">Istorie şi taină la Sfân&#173;tul Munte Athos</span> (2001), <span class="CharOverride-1">Yaatra. Jurnal în India </span>(2002), <span class="CharOverride-1">Exorcismele: sindromul de posesiune şi terapia lui</span> (2004) – definite de autor drept „o formă de eseu, articulat la o practică a înţelepciunii”. În acest timp continuă să tipărească proză ficțională – romanul <span class="CharOverride-1">Grădinile ascunse</span> (2006) şi <span class="CharOverride-1">Veacul meu, fiara mea</span> (2011) – și nonficțională, autoadnotându-se și autoexplicându-se copios, meticulos: <span class="CharOverride-1">Viață și veac. 1990-2004</span> (2004),<span class="CharOverride-1"> Surâd, deci exist. Ascultări, reflecţii, interviu</span> (2010).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Iutlanda posibilă</span>, Bucureşti, 1970; <span class="CharOverride-1">Mireasa vine cu seara</span>, Bucureşti, 1973; <span class="CharOverride-1">Mirele</span>, Bucureşti, 1975; <span class="CharOverride-1">Arheologia dorinţelor</span>, Bucureşti, 1977; <span class="CharOverride-1">Noaptea împăratului</span>, Bucureşti, 1979; <span class="CharOverride-1">O zi spre sfârşitul secolului</span>, Bucureşti, 1983; <span class="CharOverride-1">Turnul</span>, Bucureşti, 1985; <span class="CharOverride-1">Progresia Diana</span>, Bucureşti, 1987; <span class="CharOverride-1">Viaţă şi semn</span>, Bucureşti, 1989; <span class="CharOverride-1">Muntele Calvarului</span>, Bucureşti, 1991; <span class="CharOverride-1">Memoria textului</span>, Bucureşti, 1992; <span class="CharOverride-1">India văzută şi nevăzută</span>, Bucureşti, 1993; <span class="CharOverride-1">Terapia destinului</span>, Iaşi, 1994; <span class="CharOverride-1">Proză, eseuri, interviuri</span>, îngr. şi introd. Constantin Blănaru, Chişinău, 1995; <span class="CharOverride-1">Un univers cu o singură ieşire</span>, Bucureşti, 1997; <span class="CharOverride-1">Misticii din Carpaţi</span>, Chişinău, 1998; ed. (<span class="CharOverride-1">În căutarea raiului promis: mistici din Carpaţi</span>), Cluj-Napoca, 2009; <span class="CharOverride-1">Păsările cerului</span>, pref. Gheorghe Crăciun, Bucureşti, 1999; <span class="CharOverride-1">Psihoterapie isihastă</span>, Chişinău, 2000; <span class="CharOverride-1">Istorie şi taină la Sfântul Munte Athos</span>, Bucureşti, 2001; <span class="CharOverride-1">Cel mai îndepărtat paradis</span>, Cluj-Napoca, 2001; <span class="CharOverride-1">Yaatra. Jurnal în India, </span>Bucureşti,<span class="CharOverride-1"> </span>2002; <span class="CharOverride-1">Operaţie pe creier sau Eros şi Thanatos</span>, Bucureşti, 2003; <span class="CharOverride-1">Exorcismele: sindromul de posesiune şi terapia lui</span>, Piteşti, 2004; <span class="CharOverride-1">Viață și veac. 1990–2004</span>, Pitești, 2004;<span class="CharOverride-1"> Grădinile ascunse</span>, Piteşti, 2006; <span class="CharOverride-1">Farmece, legări, dezlegări</span>, Suceava, 2009; <span class="CharOverride-1">Surâd, deci exist. Ascultări, reflecţii, interviu</span>, Piteşti, 2010; <span class="CharOverride-1">Veacul meu, fiara mea</span>, Cluj-Napoca, 2011.</p>
			<p class="Heuristica___m_RPR"><span class="CharOverride-2">Repere bibliografice:</span> S. Damian, <span class="CharOverride-1">Fals tratat despre psihologia succesului</span>, Bucureşti, 1972, <span class="CharOverride-1">74–81</span>; Voicu Bugariu, <span class="CharOverride-1">Hiperluciditate</span>, LCF, 1975, 36; Liviu Leonte; <span class="CharOverride-1">Proză analitică şi sentimentală</span>, CRC, 1975, 46; Titel, <span class="CharOverride-1">Pasiunea</span>, <span class="CharOverride-1">156–157</span>; Radu G. Ţeposu, <span class="CharOverride-1">„Noaptea împăratului”</span>, RL, 1979, 30; Al. Protopopescu, <span class="CharOverride-1">Împăratul... „c’est moi”</span>, VR, 1979, 8–9; Dana Dumitriu, <span class="CharOverride-1">„O zi spre sfârşitul secolului”</span>, RL, 1983, 52; Holban, <span class="CharOverride-1">Profiluri</span>, <span class="CharOverride-1">322–327</span>; Cristea, <span class="CharOverride-1">Fereastra</span>, <span class="CharOverride-1">265–272</span>; Papahagi, <span class="CharOverride-1">Interpretări</span>, <span class="CharOverride-1">133–135</span>; Ulici<span class="CharOverride-1">, Lit. rom.</span>, I, <span class="CharOverride-1">360–364</span>; <span class="CharOverride-1">Dicţ. scriit. rom.</span>, I, <span class="CharOverride-1">73–74</span>; Gheorghe Crăciun, <span class="CharOverride-1">În căutarea referinţei</span>, Bucureşti, 1998, <span class="CharOverride-1">35–36</span>; <span class="CharOverride-1">Dicţ. analitic</span>, IV, <span class="CharOverride-1">611–613</span>; Valentin Tașcu, [<span class="CharOverride-1">Vasile Andru</span>], LCF, 2005, 7, VR, 2005, 6–7; Ștefănescu, <span class="CharOverride-1">Istoria</span>, <span class="CharOverride-1">1055–1057</span>; Al. Cistelecan, <span class="CharOverride-1">Verva caricaturală a utopistului</span>, VR, 2006, 8–9; Holban, <span class="CharOverride-1">Ist. lit.</span>, II, <span class="CharOverride-1">239–243</span>; Popa, <span class="CharOverride-1">Ist. lit.</span>, II, <span class="CharOverride-1">746–747</span>. &#9;<span class="Semnatura">M.S.</span></p>
			<p class="Heuristica-PRIMUL"><span class="titlu-12">ANESTIN, Ion</span><span class="CharOverride-2"> </span>(24.XII.1900, Bucureşti – 5.XII.1963, Bucureşti), cronicar teatral, dramaturg, prozator. Bunicul, Ion Anestin, se numărase printre ctitorii Teatrului Naţional craiovean, iar unchii, Victor şi Alexandru Anestin, se făcuseră cunoscuţi ca publicişti şi literaţi. Şi Theodor Anestin, tatăl lui <span class="CharOverride-2">A.</span>, desenator la Primăria Capitalei, avusese în tinereţe unele preocupări literare. <span class="CharOverride-2">A.</span> învaţă la Şcoala Visarion, apoi la Colegiul „Sf. Sava”, unde este coleg cu Vladimir Donescu. Împreună scot „Revista Carol I”, ce va fi continuată de „Foaia tinerimei”. La ocuparea Bucureştiului, <span class="CharOverride-2">A.</span>, fiind premilitar, trebuie să se refugieze în Moldova. Întors acasă în 1918, fără să-şi termine liceul, se înscrie la Academia de Belle Arte, apoi la Academia liberă a lui N. Verona. Din 1921 se dedică activităţii plastice şi publicisticii. Redactor la „Epoca”, el semnează grafică satirică, cronici, medalioane, tablete, note. În 1927 e alături de Mircea Eliade şi Radu Capriel la revista „Est–Vest”, iar în 1928 răspunde chemării lui Vladimir Donescu, care înfiinţează săptămânalul „Vremea”. Aici <span class="CharOverride-2">A.</span> girează între 1931 şi 1938 pagina teatrală, asigură grafica, inserând şi articole diverse. Concomitent, mai colaborează la „Duminica Universului”, „Bluze albastre”, „Cuvântul liber”, „Ordinea nouă”, „Gazeta”, „Adevărul literar şi artistic”, „Timpul” (susţinând între 1937 şi 1941 cronica teatrală), „Jurnalul”, „Viaţa” ş.a. Scoate, de asemenea, trei reviste umoristice – „La zid!” (1932–1933, 1935–1936), „Recreaţia” (1940) şi „Gluma” (1940–1943) – şi una de teatru – „Spectacolul” (1939–1940). Ca artist plastic, are expoziţii personale (1922, 1929, 1937), ilustrează numeroase cărţi, semnează scenografia unor montări pe scene bucureştene, tipăreşte un album de gravuri, <span class="CharOverride-1">Casa cu perdelele lăsate</span> (1929), şi altul de caricaturi, <span class="CharOverride-1">Cobai şi felceri</span> (1932). Publică, totodată, „romanul” <span class="CharOverride-1">De necredzuta viaţă a dumnealui Ioniţă căpitan de oaste, scrisă de dumnealui Iancu Zogravul</span> (1934), urmat de biografia romanţată <span class="CharOverride-1">Cetăţeana Tallien</span> (1938) şi de <span class="CharOverride-1">Schiţă pentru istoria teatrului românesc</span> (1938). În 1939 i se reprezintă piesa într-un act <span class="CharOverride-1">Dragodana</span> (tipărită în volum în 1940), o alta, <span class="CharOverride-1">Falimentul zeilor</span>, intrând în repetiţii. În manuscris a mai lăsat şi comedia <span class="CharOverride-1">Napoleon &amp; co.</span> În 1944 <span class="CharOverride-2">A.</span> este suspendat pe cinci ani din activitatea ziaristică şi, se pare, închis pentru caricaturile lui antisovietice. Între 1949 şi 1954 e scenograf şi director artistic la Teatrul de Păpuşi din Piteşti.</p>
			<p class="Heuristica-BASE">Spirit critic ascuţit, fire lesne inflamabilă, prompt în replică şi gest, <span class="CharOverride-2">A.</span> este un umorist înnăscut. Grafica lui satirică e realizată cu mijloacele artei, efectul mizând îndeobşte pe sugestie, prezentă atât în compoziţie, cât şi în jocul dintre desen şi text. Ciclul consacrat lui Ion Ion e un adevărat „roman” al cetăţeanului simplu, supus veşnic experimentelor politice. Un analogon al acestei grafici e în bună parte publicistica lui <span class="CharOverride-2">A.</span> Umorul său prodigios se manifestă şi mai limpede în mulţimea de snoave, „legende fără ilustrăţii”, „panseuri”, parodii, schiţe risipite în paginile „Vremii” ori ale „Glumei”. Romanul sui-generis <span class="CharOverride-1">De necredzuta viaţă…</span> sfidează pudibonderia mic-bugheză, ca şi albumul <span class="CharOverride-1">Casa cu perdelele lăsate</span>. Autorul alege un subiect „scandalos”, o suită de întâmplări decameroneşti, având în centru un neobişnuit de viril căpitan Ioniţă. Licenţiozitatea e atenuată prin proiectarea pe un fundal narativ „în stil de hronic”, după modelul lui Al. O. Teodoreanu. Umorismul se valorifică şi în biografiile romanţate, îndeosebi în <span class="CharOverride-1">Cetăţeana Tallien</span>, precum şi în reportaje sau în note de drum. Un capitol aparte îl formează scrierile dedicate scenei. Disociind între cronica dramatică şi critica teatrală, <span class="CharOverride-2">A.</span> optează pentru cea dintâi, preocupat în primul rând să-şi informeze cititorul. Sutele de cronici, scrise în peste zece ani de activitate, rezumă rapid subiectul pieselor, le relevă calităţile şi defectele, apreciază regia şi interpretarea, rareori cedând complezenţei. Pe lângă cronici, <span class="CharOverride-2">A.</span> iscăleşte şi numeroase articole în care îşi exprimă opiniile despre problemele teatrului în epocă. Provenit dintr-o familie de împătimiţi ai Thaliei, se încumetă în <span class="CharOverride-1">Schiţă pentru istoria teatrului românesc</span> să încerce o prezentare succintă a evoluţiei artei scenice la noi pe durata unui secol. Deficitară în latura documentară, lucrarea conţine bune pagini evocatoare, împletind nostalgia lumii vechi cu ironia bonomă. O surpriză a fost prima piesă a lui <span class="CharOverride-2">A.</span>, <span class="CharOverride-1">Dragodana</span>. De dimensiuni reduse, drama are în centru conflictul dintre onoare, ce nu se poate păstra decât cu preţul vieţii, şi datoria perpetuării neamului. Prin dramatismul său, piesa aminteşte <span class="CharOverride-1">Săptămâna luminată</span> a lui Mihail Săulescu. Instinctul de umorist irumpe, în schimb, în <span class="CharOverride-1">Falimentul zeilor</span>, o parodie brodând cu mare libertate pe motivul Amfitrion. Olimpul ia uneori chipul mahalalei bucureştene, alteori pare consiliul de administraţie al unei firme moderne. Teza antirăzboinică e estompată de acţiunea plină de antren şi de vervă debordantă a dialogurilor, nu lipsite, totuşi, de unele trivialităţi. O demitizare se încerca şi în comedia <span class="CharOverride-1">Napoleon &amp; co.</span>, însă aici şarja e excesivă, iar comicul de limbaj se limitează la efecte facile.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">De necredzuta viaţă a dumnealui Ioniţă căpitan de oaste, scrisă de dumnealui Iancu Zogravul</span>, Bucureşti, 1934; <span class="CharOverride-1">Cetăţeana Tallien</span>, Bucureşti, 1938; <span class="CharOverride-1">Schiţă pentru istoria teatrului românesc</span>, Bucureşti, 1938; <span class="CharOverride-1">Dragodana</span>, Bucureşti, 1940; <span class="CharOverride-1">Scrieri despre teatru</span>, îngr. şi pref. Victor Durnea, Bucureşti, 1989.</p>
			<p class="Heuristica___m_RPR"><span class="CharOverride-2">Repere bibliografice:</span> Mircea Vulcănescu, <span class="CharOverride-1">Însemnări pe marginea volumului</span> <span class="CharOverride-1">„Cobai şi felceri”</span>, CU, 1932, 2583, 2584; Octav Şuluţiu, <span class="CharOverride-1">„De necredzuta viaţă a dumnealui Ioniţă căpitan de oaste…”</span>, „Reporter”, 1934, 18; Pompiliu Constantinescu, <span class="CharOverride-1">„De necredzuta viaţă a dumnealui Ioniţă căpitan de oaste…”</span>, VRA, 1934, 338; Perpessicius, <span class="CharOverride-1">Opere</span>, VII, <span class="CharOverride-1">34–40</span>; N. Carandino, <span class="CharOverride-1">O schiţă pentru istoria teatrului românesc</span>, „România”, 1938, 150; N. Carandino, <span class="CharOverride-1">Teatrul aşa cum l-am văzut</span>, Bucureşti, 1986, <span class="CharOverride-1">96–98</span>; Massoff, <span class="CharOverride-1">Teatr. rom.</span>, VI–VIII, <span class="CharOverride-1">passim</span>; Martinescu, <span class="CharOverride-1">Umbre</span>,<span class="CharOverride-1"> 111–125</span>; Durnea, <span class="CharOverride-1">Orizonturi</span>, <span class="CharOverride-1">124–169</span>. &#9;<span class="Semnatura">V.D.</span></p>
			<div class="_idGenObjectLayout-1">
				<div id="_idContainer019">
					<div id="_idContainer017" class="_idGenObjectStyleOverride-1">
						<p class="Titlu-Nume-H">ANESTIN, Victor </p>
						<p class="Titlu-mic-DATE">(18.IX.1875, Bacău – 5.XI.1918, Bucureşti), prozator, publicist, traducător. </p>
					</div>
					<div id="_idContainer018" class="_idGenObjectStyleOverride-1">
						<img class="_idGenObjectAttribute-1" src="04_AmAn_210-305-web-resources/image/AnestinVicdtor.png" alt="" />
					</div>
				</div>
			</div>
			<p class="Heuristica-PRIMUL">Al doilea dintre cei cinci copii ai actorilor Maria şi Ion Anestin, <span class="CharOverride-2">A.</span> îşi petrece copilăria printre oamenii scenei, de care îşi va aminti ulterior cu pietate. Urmează ciclul secundar la Colegiul „Sf. Sava” din Bucureşti, apoi la Liceul „Carol I” din Craiova. Adolescentul descoperă lucrările lui Humboldt şi, mai ales, ale lui Flammarion, căruia, mai târziu, în 1901, îi va dedica un studiu. Debutează în 1892, la „Revista ilustrată”, cu traduceri, în anul următor publicând alte tălmăciri în „Curierul Olteniei”. Înfiinţează o societate literar-ştiinţifică şi scoate în 1895 revista şcolară „Freamătul”. Absolvind liceul în 1896, se înscrie la Facultatea de Litere şi Filosofie din Bucureşti, pe care nu o termină. Continuă să se instruiască, formându-şi o cultură enciclopedică, chiar dacă, din 1898, este înrobit de gazetărie; până la sfârşitul vieţii va lucra la mai multe periodice concomitent. Este secretar de redacţie la „Foaia populară”, „Apărarea naţională”, „Tribuna familiei”, „Patriotul”, „Ţara”, „Vremea”, apoi redactor la „Adevărul” şi „Dimineaţa”, la „Minerva”, „Universul” şi „Universul literar”, la „Tribuna”, „Veselia” şi prim-redactor la „Ziarul călătoriilor şi al ştiinţelor populare”. Tuturor acestora le furnizează, sub semnătura sa ori sub pseudonime ca Andrei, Eugen, Hilarius, Lică, Lylo, Sirius, Stin, Syr, Tin, V’an, Victan, Victorian, Victor Eugen, Wega ş.a., poezii şi proze scurte, cronici literare şi dramatice, note, studii biografice, mii de articole pe teme ştiinţifice, precum şi nenumărate traduceri. Cu articole de ştiinţă popularizată colaborează la alte numeroase publicaţii: „Epoca”, „România ilustrată”, „Revista idealistă”, „Sămănătorul”, „Noua revistă română”, „Flacăra”, „Gazeta Câmpinei”, „Gazeta politică şi literară” ş.a. <span class="CharOverride-2">A.</span> scoate, între 1907 şi 1912, revista de astronomie „Orion” şi, între 1914 şi 1916, „Bibliografia română”. Până la război tipăreşte, de asemenea, zeci de broşuri şi volume, cea mai mare parte constituind-o lucrări de popularizare a ştiinţei, traduse şi originale. Pionier al romanului românesc de anticipaţie, el publică <span class="CharOverride-1">În anul 4000 sau O călătorie la Venus</span> (1899), <span class="CharOverride-1">O tragedie cerească</span> (1914) şi <span class="CharOverride-1">Puterea ştiinţei. Cum a fost „omorât” războiul european</span> (1916). Mărturie a interesului său pentru teatru sunt studiul <span class="CharOverride-1">Haralamb Lecca, autor dramatic</span> (1902), precum şi traducerile din William Shakespeare, <span class="CharOverride-1">Hamlet</span> şi <span class="CharOverride-1">Othello</span> (1908), poate şi <span class="CharOverride-1">Regele Lear</span> şi <span class="CharOverride-1">Macbeth</span>, anunţate în 1909. Mai tălmăceşte cartea Clarei Tschudi <span class="CharOverride-1">Tinereţea Mariei Antoaneta, Carol I</span> de Paul Lindenberg ori <span class="CharOverride-1">Frederic cel Mare </span>de Lord Macaulay. Totodată, <span class="CharOverride-2">A.</span> conferenţiază la Universitatea Populară şi la Societatea Prietenii Ştiinţei, la a căror înfiinţare are un rol de seamă. Războiul întrerupe efervescenta sa activitate. În anii 1917 şi 1918 colaborează la „Gazeta Bucureştilor”, „Scena” – la aceasta din urmă cu o suită de articole despre actorii cunoscuţi în copilărie, strânse în volumaşul <span class="CharOverride-1">Amintiri din teatru</span> (1918) –, „Biblioteca copiilor şi a tinerimei” şi la „Renaşterea”. </p>
			<p class="Heuristica-BASE">Câştigat de orientarea scientistă, <span class="CharOverride-2">A.</span> a propovăduit-o la noi cu pasiune şi abnegaţie. Conştient de la început că un popularizator al ştiinţei trebuie „să fie dublat de un literat”, el a căutat să dea expunerii limpezime şi a preferat să integreze explicaţia tehnică într-o naraţiune – <span class="CharOverride-1">Romanul cerului</span> (1912), <span class="CharOverride-1">Povestea ştiinţei</span> (1916) sau într-o biografie – <span class="CharOverride-1">Giordano Bruno</span> (1911), <span class="CharOverride-1">Newton şi atracţia universală</span> (1911), <span class="CharOverride-1">Viaţa anecdotică a învăţaţilor iluştri, Viaţa şi invenţiunile lui Edison</span> (1915), <span class="CharOverride-1">Eroii ştiinţei</span> (1916) etc. Depăşite, firesc, ca informaţie, aceste lucrări pot oferi încă o lectură agreabilă. Deşi a subscris la teoria care susţinea apropiata moarte a artei, <span class="CharOverride-2">A.</span> a avut şi preocupări pur literare. Cronicar la reviste populare sau la cotidiene de prestigiu, cum erau „Vremea” ori „Adevărul”, el recenzează cărţile noi, dând în genere aprecieri juste, iar în disputele vremii exprimă opinii de bun-simţ. Servituţile gazetăriei apasă vădit asupra scrierilor sale literare. Mai toate cronicile rimate din „Ţara” şi din „Patriotul” sunt facile, însă <span class="CharOverride-2">A.</span> dispunea de unele resurse poetice. Balada <span class="CharOverride-1">Don Zaneto</span> şi poemul <span class="CharOverride-1">Balul stelelor</span> relevă un umor de calitate, iar <span class="CharOverride-1">Sonet</span> dezvăluie o sensibilitate elegiacă, modelată de poezia lui Traian Demetrescu. Şi în proză se vădesc aceleaşi dominante. Autorul se opreşte frecvent asupra dramelor trăite de cei umili, dar, treptat, alunecă spre literatura de magazin, accentuând melodramaticul şi senzaţionalul. O oarecare originalitate este atinsă atunci când recurge la propria experienţă de viaţă, precum în nuveletele <span class="CharOverride-1">Fericirea</span>,<span class="CharOverride-1"> Prietenul meu</span>,<span class="CharOverride-1"> Succesul meu</span>,<span class="CharOverride-1"> Revederea</span>. Merite de înainte-mergător, ce-i vor fi recunoscute târziu, are în domeniul literaturii ştiinţifico-fantastice. Prin articolul <span class="CharOverride-1">Romanul ştiinţific</span> (1898) şi prin altele, ulterioare, el este primul teoretician al genului, iar cele trei „romane”, <span class="CharOverride-1">În anul 4000 sau O călătorie la Venus</span>, <span class="CharOverride-1">O tragedie cerească</span> şi <span class="CharOverride-1">Puterea ştiinţei</span>, îl aşază printre cei mai importanţi autori români de anticipaţie din prima jumătate a secolului al XX-lea. Cel dintâi „roman” imaginează, plecând de la ipoteze mai vechi, o „lume locuită”, alta decât Pământul. Intriga este simplă, lăsând în umbră psihologia eroilor, dar coerenţa tabloului schiţat, precum şi atingerea unei probleme grave – alienarea omului prin tehnica omniprezentă – reţin atenţia. „Povestea astronomică” <span class="CharOverride-1">O tragedie cerească</span> închipuie distrugerea Pământului şi a planetei Marte de către o stea stinsă, accentul căzând nu atât pe aspectul de anticipaţie, cât pe progresia spaimei şi pe modalităţile diferite de trăire a catastrofei: resemnat, filosofic, pe „planeta roşie”; convulsiv, apocaliptic, pe cea „albastră”. Ultima „poveste fantastică” se arată anecdotică, excesiv demonstrativă. Ca traducător, <span class="CharOverride-2">A.</span> se conformează unui anume gust al cititorilor şi spiritului publicaţiilor adresate acestora, oprindu-se la nuvele şi romane submediocre. Alături de acestea, apar însă şi texte ale unor scriitori precum Alphonse Daudet, Guy de Maupassant, E.A. Poe, H.W. Longfellow, Mark Twain, H.G. Wells ş.a. Traducerile din Shakespeare, în proză, sunt modeste, cu multe deficienţe. Tipărite în colecţia „Biblioteca pentru toţi”, ele au contribuit într-o măsură la pătrunderea marelui dramaturg englez la noi.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">În anul 4000 sau O călătorie la Venus</span>, Bucureşti, 1899; ed îngr. şi pref. Cornel Robu, Cluj-Napoca, 1986; <span class="CharOverride-1">Camille Flammarion</span>, Bucureşti, 1901; <span class="CharOverride-1">Haralamb Lecca, autor dramatic</span>, Bucureşti, 1902; <span class="CharOverride-1">Giordano Bruno. Viaţa şi opera lui</span>, Bucureşti, 1911; <span class="CharOverride-1">Povestea cerului</span>, Bucureşti, 1912; <span class="CharOverride-1">Romanul cerului</span>, Bucureşti, [1912]; <span class="CharOverride-1">O tragedie cerească</span>, Bucureşti, 1914; <span class="CharOverride-1">Ce trebuie să citim</span>, Bucureşti, 1915; <span class="CharOverride-1">Căpitanul Scott la Polul Sud</span>, Bucureşti, 1915; <span class="CharOverride-1">Eroii ştiinţei</span>, Câmpina [1916]; <span class="CharOverride-1">Povestea ştiinţei</span>, Bucureşti, 1916;<span class="CharOverride-1"> Puterea ştiinţei. Cum a fost „omorât” războiul european</span>, Câmpina, 1916; <span class="CharOverride-1">Amintiri din teatru</span>, Bucureşti, 1918; <span class="CharOverride-1">Viaţa şi opera celebrilor exploratori</span>, Bucureşti, 1921. <span class="CharOverride-2">Traduceri:</span> William Shakespeare, <span class="CharOverride-1">Hamlet</span>, Bucureşti, [1908], <span class="CharOverride-1">Othello</span>, Bucureşti, [1908]; Paul Lindenberg, <span class="CharOverride-1">Carol I</span>,<span class="CharOverride-1"> </span>Bucureşti, 1915.</p>
			<p class="Heuristica___m_RPR ParaOverride-2"><span class="CharOverride-2">Repere bibliografice:</span> Simplex [Tudor Arghezi], <span class="CharOverride-1">Victor Anestin</span>, „Renaşterea”, 1918, 134, 136; [<span class="CharOverride-1">Victor Anestin</span>], „Ziarul ştiinţelor populare şi al călătoriilor”, 1924, 48 (grupaj special); I.M. Ştefan, V. Ionescu-Vlăsceanu, <span class="CharOverride-1">Momente şi figuri din istoria astronomiei româneşti</span>, Bucureşti, 1968, <span class="CharOverride-1">70–74</span>; Ion Hobana, <span class="CharOverride-1">Vârsta de aur a anticipaţiei româneşti</span>, Bucureşti, 1980, <span class="CharOverride-1">passim</span>; Manolescu, <span class="CharOverride-1">Literatura SF</span>, <span class="CharOverride-1">219–221</span>;<span class="CharOverride-1"> </span>Ion Hobana, <span class="CharOverride-1">Science Fiction. Autori, cărţi, idei</span>, II, Bucureşti, 1986, <span class="CharOverride-1">passim; Dicţ. scriit. rom.</span>, I,<span class="CharOverride-1"> 74–77</span>; <span class="CharOverride-1">Dicţ. analitic</span>,<span class="CharOverride-1"> </span>IV, <span class="CharOverride-1">636–641</span>; Opriţă, <span class="CharOverride-1">Anticipaţia</span>,<span class="CharOverride-1"> 35–40</span>,<span class="CharOverride-1"> 464–465</span>,<span class="CharOverride-1"> passim</span>; Mircea Opriţă, <span class="CharOverride-1">Un precursor: Victor Anestin</span>, ARG, 2011, 5. &#9;<span class="Semnatura">V.D.</span></p>
			<div class="_idGenObjectLayout-1">
				<div id="_idContainer022">
					<div id="_idContainer020" class="_idGenObjectStyleOverride-1">
						<p class="Titlu-Nume-H">ANGELESCU, Silviu </p>
						<p class="Titlu-mic-DATE">(24.I.1945, Bucureşti), eseist, etnolog, prozator. </p>
					</div>
					<div id="_idContainer021" class="_idGenObjectStyleOverride-1">
						<img class="_idGenObjectAttribute-1" src="04_AmAn_210-305-web-resources/image/AngelescudSilviu.png" alt="" />
					</div>
				</div>
			</div>
			<p class="Heuristica-PRIMUL">Este fiul Elenei (n. Popescu) şi al lui Paraschiv Angelescu, preot şi profesor. Absolvent al liceului din Răcari (1963) şi al Facultăţii de Limba şi Literatura Română a Universităţii din Bucureşti (1972), lucrează între timp ca muncitor, apoi este profesor suplinitor de limba română la Crevedia Mare şi Găiseni, iar din 1972 asistent, apoi lector, conferenţiar şi în cele din urmă profesor la Catedra de etnologie şi folclor a Universităţii din Bucureşti. În 1983 obţine titlul de doctor în filologie cu teza <span class="CharOverride-1">Tipare portretistice în epica orală şi scrisă</span>. După 1989 este director adjunct al Direcţiei Relaţii Internaţionale din Ministerul Învă&#173;ţământului şi Ştiinţei (1990), vicepreşedinte executiv al Fundaţiei Culturale Române (1990–1992), director al Institutului de Istoria Artei (1999–2011). Debutează în „Analele Universităţii Bucureşti” (1977). Mai colaborează la „Cahiers roumains d’études littéraires”, „Contemporanul”, „Limba şi literatura română pentru elevi”, „Limbă şi literatură” ş.a. </p>
			<p class="Heuristica-BASE">Ca folclorist,<span class="CharOverride-2"> A. </span>alcătuieşte în colaborare cu Octav Păun culegerile <span class="CharOverride-1">Folclor din Dâmboviţa</span> (1981), <span class="CharOverride-1">Legende populare româneşti</span> (1983) şi <span class="CharOverride-1">Basme, cântece bătrâneşti şi doine</span> (1989). În volumul <span class="CharOverride-1">Portretul literar</span> (1985), care porneşte de la teza de doctorat şi a fost distins cu Premiul „G. Călinescu” (Oneşti), <span class="CharOverride-2">A.</span> abordează o temă tratată doar sporadic de cercetătorii români dinaintea sa. Pornind de la definirea portretului ca imagine trecută prin filtrul unei convenţii, analizează dubla determinare a acestuia în funcţie de constrângerile textului şi de modelele culturale ale epocii. Asociind perspectiva structural semiotică şi cercetarea diacronică, lucrarea trasează structura internă a portretului şi îi schiţează devenirea istorică prin raportare la coduri culturale diferite, fără a neglija rolul formei de comunicare, orală sau scrisă. Substanţială prin performanţele de sinteză şi teoretizare, cartea se distinge şi prin plasticitatea exemplelor ce ilustrează discursul teoretic. Ca şi Umberto Eco, <span class="CharOverride-2">A.</span> abandonează studiul teoretic erudit în favoarea romanului pseudoistoric. <span class="CharOverride-1">Calpuzanii</span> (1987; Premiul „Ion Creangă” al Academiei RSR) foloseşte trucul romantic al manuscrisului găsit din întâmplare pentru a înfăţişa o cronică a domniei lui Nicolae Mavrogheni, fanariotul smintit de la sfârşitul secolului al XVIII-lea. Datele reale, preluate din scrieri de epocă sau din studii istorice moderne, se împletesc cu cele fanteziste, romanul interesând mai mult prin calitatea stilistică a evocării decât prin linia epică, simplă în sine – un grup de boieri şi cărturari încearcă răsturnarea domnului prin falsificarea banilor destinaţi tributului către Poartă – sau prin psihologia personajelor, înfăţişate de altfel cu o admirabilă ştiinţă de portretist. Livresc fără a fi manierist, <span class="CharOverride-2">A.</span> foloseşte tehnica naivă a primelor romane româneşti – ce operează prin opunerea maniheistă a personajelor sau prin exhibarea unei morale evidente – şi, totodată, reconstituie o savuroasă şi plauzibilă limbă arhaizantă. Parodiind romanul picaresc şi comic prin afişarea ironică a convenţiilor, <span class="CharOverride-1">Calpuzanii</span> poate fi citit şi ca un roman cu cifru, o sugestie în acest sens fiind oferită de prefaţă, care, dincolo de fantazările erudite pe teme lingvistico-mitologice, conţine şi un avertisment către cititor. După mai bine de un deceniu de la publicarea studiului <span class="CharOverride-1">Poetica legendei</span> ca postfaţă la culegerea <span class="CharOverride-1">Legende populare româneşti</span>, <span class="CharOverride-2">A.</span> reia în volumul <span class="CharOverride-1">Legenda</span> (1995) preocuparea de a defini această categorie a literaturii populare şi de a o situa cât mai exact prin raportare la legendele altor popoare, la alte forme ale literaturii orale, la legendele culte (Varlaam, Dosoftei, Ion Neculce, Dimitrie Cantemir, Gh. Asachi, Alecu Russo, Costache Negruzzi, Vasile Alecsandri), la antilegende (Costache Negruzzi, <span class="CharOverride-1">Pentru ce ţiganii nu sunt români</span> şi I.L. Caragiale, <span class="CharOverride-1">Magnum Mophtologicum</span>). Raportul dintre folclor şi literatura de autor este studiat şi în volumul <span class="CharOverride-1">Mitul şi literatura</span> (1999), unde sunt urmărite transferul de substanţă şi evoluţia formală de la creaţiile populare la dubletele lor culte şi totodată se reliefează, cu aplicare la opere ale lui Ion Heliade-Rădulescu, Liviu Rebreanu sau Mihail Sadoveanu, rolul mitului în structura tipologiilor literare.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Portretul literar</span>, Bucureşti, 1985; <span class="CharOverride-1">Calpuzanii</span>, Bucureşti, 1987; ed. 2, Bucureşti, 1999; <span class="CharOverride-1">Legenda</span>, Bucureşti, 1995; <span class="CharOverride-1">Mitul şi literatura</span>, Bucureşti, 1999; <span class="CharOverride-1">Petre Georgescu Delafras, </span>Bucureşti, 1999. <span class="CharOverride-2">Culegeri, antologii: </span><span class="CharOverride-1">Folclor din Dâmboviţa</span>, Bucureşti, 1981 (în colaborare cu Octav Păun); <span class="CharOverride-1">Legende populare româneşti</span>, introd. Octav Păun, postfaţa edit., Bucureşti, 1983 (în colaborare cu Octav Păun); <span class="CharOverride-1">Basme, cântece bătrâneşti şi doine</span>, Bucureşti, 1989 (în colaborare cu Octav Păun).</p>
			<p class="Heuristica___m_RPR"><span class="CharOverride-2">Repere bibliografice:</span> Al. Călinescu, <span class="CharOverride-1">Un studiu despre portretul literar</span>, CRC, 1985, 32; Eugen Simion, <span class="CharOverride-1">„Portretul literar”</span>,<span class="CharOverride-1"> </span>RL, 1986, 39; Adrian Marino, <span class="CharOverride-1">Portret şi autoportret</span>,<span class="CharOverride-1"> </span>TR, 1986, 48; Marian Papahagi, <span class="CharOverride-1">Din vremea lui Mavrogheni</span>,<span class="CharOverride-1"> </span>TR, 1988, 7; Nicolae Manolescu, <span class="CharOverride-1">Parodia burlescă</span>,<span class="CharOverride-1"> </span>RL, 1988, 9; Al. Călinescu, <span class="CharOverride-1">Fireşte, un manuscris…</span>, CRC, 1988, 16; Val Condurache, <span class="CharOverride-1">Poveşti trecute, poveşti viitoare</span>,<span class="CharOverride-1"> </span>CL, 1988, 7; Piru, <span class="CharOverride-1">Critici</span>,<span class="CharOverride-1"> 299–301</span>;<span class="CharOverride-1"> </span>Gabriela Omăt, <span class="CharOverride-1">„Eroi-comico-satiric” contra „delectatio morosa”</span>, RL, 1990, 28; Munteanu, <span class="CharOverride-1">Jurnal</span>, V, <span class="CharOverride-1">272–275</span>; <span class="CharOverride-1">Dicţ. scriit. rom.</span>,<span class="CharOverride-1"> </span>I, <span class="CharOverride-1">77–78</span>;<span class="CharOverride-1"> </span>Lovinescu, <span class="CharOverride-1">Unde scurte</span>, V, <span class="CharOverride-1">60–65</span>; <span class="CharOverride-1">Dicţ. analitic</span>, IV, <span class="CharOverride-1">465–466</span>; Datcu, <span class="CharOverride-1">Dicţ. etnolog.</span>, I, <span class="CharOverride-1">57–59</span>;<span class="CharOverride-1"> </span>Popa, <span class="CharOverride-1">Ist. lit.</span>, II, <span class="CharOverride-1">820–900. &#9;</span><span class="Semnatura">A.C.</span></p>
			<div class="_idGenObjectLayout-1">
				<div id="_idContainer025">
					<div id="_idContainer023" class="_idGenObjectStyleOverride-1">
						<p class="Titlu-Nume-H">ANGHEL, Dimitrie </p>
						<p class="Titlu-mic-DATE">(16.VII.1872, Corneşti, j. Iaşi – 13.XI.1914, Iaşi), poet, prozator, traducător. </p>
					</div>
					<div id="_idContainer024" class="_idGenObjectStyleOverride-1">
						<img class="_idGenObjectAttribute-1" src="04_AmAn_210-305-web-resources/image/1_Anghel_Dimidtrie_(MNLR).png" alt="" />
					</div>
				</div>
			</div>
			<p class="Heuristica-PRIMUL">Tatăl lui <span class="CharOverride-2">A.</span>, Dimitrie Anghel, comerciant şi moşier, descindea din aromâni refugiaţi din părţile Ianinei, iar mama, Erifilia (n. Leatris), era grecoaică din insula Antigoni. Familia izbutise să intre în protipendada ieşeană, însă cunoaşte curând declinul. După ce Erifilia se stinge prematur, în 1879, tatăl lui <span class="CharOverride-2">A.</span>, angajat în câteva întreprinderi hazardate, dă faliment, ceea ce îi provoacă şi moartea, în 1888. Cei patru copii vor avea totuşi condiţii pentru a-şi desăvârşi instrucţia. Însă Mitif, cum e alintat cel de-al treilea, lipsit de afecţiunea maternă, cu com&#173;plexe adânc înrădăcinate, refractar autoritarismului patern, dar acuzând şi absenţa unei îndrumări, este un elev mediocru. În 1890 abandonează, în pragul absolvirii, Gimnaziul „Alexandru cel Bun”, unde ajunsese după ce trecuse pe la Institutele Unite şi pe la Şcoala de Belle Arte. Hotărâtoare în luarea deciziei au fost, se pare, descoperirea vocaţiei poetice şi apropierea de cercul socialist ieşean, unde e introdus de fraţii mai mari, Constantin D. Anghel, viitor membru în conducerea Partidului Social Democrat al Muncitorilor din România, şi Paul Anghel. În octombrie 1890 primele lui versuri, purtând o tiranică influenţă eminesciană, vedeau lumina zilei în „Contem&#173;poranul”. Tânărul frecventa în acelaşi timp şi casa lui Nicolae Beldiceanu, unde se citea poezie simbolistă şi se făceau experienţe de „audiţie colorată”. În 1893 <span class="CharOverride-2">A.</span> întreprinde o călătorie în Italia împreună cu Ion Păun-Pincio, apoi merge singur la Paris, unde se aflau la studii fraţii săi, care încearcă zadarnic să-l înscrie la o şcoală superioară. Partea lui de moştenire îi îngăduie să trăiască aproape zece ani în preajma boemei artistice, să viziteze Spania, Elveţia şi din nou Italia. Pătruns de spiritul literaturii noi, fiind concomitent în contact cu tineri artişti şi scriitori români aflaţi la Paris, el îşi limpezeşte vocea lirică. Între 1893 şi 1901, în ţară, îi apar traduceri şi creaţii proprii, semnate şi Mitif, în „Adevărul literar”, „Lumea nouă ştiinţifică şi literară”, „Vieaţa”, „Povestea vorbei”, „Evenimentul”, „Literatură şi artă română”, „Pagini literare”, „Convorbiri literare”, „Curierul literar” ş.a. În vara anului 1902 se afla la Dumbrăveni, unde, împreună cu St. O. Iosif, pe care îl cunoscuse la Paris, traduce poezii de Paul Verlaine, ce vor fi strânse în volum în 1903. Din toamnă cei doi se implică în reapariţia revistei „Sămănătorul”, la care <span class="CharOverride-2">A.</span> colaborează cu traduceri, unele făcute cu St. O. Iosif, cu poezii şi proză, semnând şi cu pseudonimele Măghiran, Rozmarin, Florin, Teofil Jianu, V. Ieronim şi Ion Fulga. Cu totul rar mai publică în „Convorbiri literare”, „Literatură şi artă română”, „Luceafărul”, „Făt-Frumos”. La începutul anului 1905 apare <span class="CharOverride-1">În grădină</span>, prima lui carte de versuri. Numit inspector domenial în Dobrogea, la Constanţa, face traduceri cu Ion Minulescu din Victor Hugo, Albert Samain, Charles Guérin, Henri de Régnier, care, semnate Gabriel Sutzu, apar în „Sămănătorul”, „Viaţa literară şi artistică” şi în „Revista celorlalţi”, toate fiind reunite în volum postum, abia în 1935. Din noiembrie 1906 este redactor la „Sămănătorul”, unde va rămâne până în 1908. Semnând A. Mirea, <span class="CharOverride-2">A.</span> şi St. O. Iosif încep să publice aici, apoi şi în „Viaţa românească”, „Reforma”, „Viitorul”, „Ordinea”, „Minerva”, „Minerva literară ilustrată”, „Cumpăna” (1909–1910, scoasă de cei doi împreună cu Mihail Sadoveanu şi Ilarie Chendi), un material bogat şi extrem de variat. Volumele lor se succedă cu repeziciune: <span class="CharOverride-1">Legenda funigeilor </span>(1907), <span class="CharOverride-1">Cometa</span> (1908), <span class="CharOverride-1">Caleidoscopul lui A. Mirea</span> (I–II, 1908–1910), <span class="CharOverride-1">Carmen saeculare</span> (1909), <span class="CharOverride-1">Cireşul lui Lucullus</span> şi <span class="CharOverride-1">Portrete</span> (1910), precum şi mai multe traduceri. Primele trei cărţi au fost premiate în 1909 de Academia Română. În această perioadă <span class="CharOverride-2">A. </span>publică singur un al doilea volum de versuri, <span class="CharOverride-1">Fantazii</span> (1909), şi traducerea piesei <span class="CharOverride-1">Amorul veghează</span> de Robert de Flers şi G. A. de Caillavet (1909). Participă la şezători literare în Bucovina (1908, 1910), este membru fondator al Societăţii Scriitorilor Români (1909), vicepreşedinte, apoi membru în primele trei comitete. Prietenia cu Şt.O. Iosif se destramă în anul 1910, întrucât <span class="CharOverride-2">A.</span> nu poate să reziste pasiunii pentru soţia acestuia, scriitoarea Natalia Negru, cu care mai târziu se va căsători. În faţa reproşului tăcut ori a ostracizării făţişe, accentuată după moartea lui Iosif, scriitorul, fire orgolioasă, bravează, caută să se impună publicând frenetic. Numit, în 1911, inspector în Ministerul Cultelor şi Artelor, are de suportat alte atacuri în presă. Extenuat psihic, cu o viaţă conjugală furtunoasă, lucrează foarte puţin. Câteva proze şi poezii, unele semnate Ola (Olla) Canta (pseudonim folosit în colaborare cu Leon Feraru), ce apar în „Flacăra” şi în „Înfrăţirea”, sunt ultimele scrieri. La 27 octombrie 1914, în cursul unei dispute violente cu soţia sa, recurge la revolver. Glontele, destinat doar să o sperie pe Natalia Negru, o răneşte uşor prin ricoşeu şi poetul, panicat, se împuşcă. Rănit grav, va mai trăi două săptămâni de chinuri.</p>
			<p class="Heuristica-BASE">Mărturisirile lui <span class="CharOverride-2">A.</span>, diseminate în operă, revelează un spirit lucid şi anxios, chinuit de un rău interior, pe care încearcă să-l domine recurgând la remedii precum prietenia, iubirea, acţiunea socială, strategia lui <span class="CharOverride-1">carpe diem</span>, pietatea, trăirea frumosului, creaţia, remedii care, toate, rând pe rând, par să-l fi decepţionat. Astfel, mişcarea socialistă, îmbrăţişată o vreme pentru idealul ei umanitarist, i se dezvăluie contradictorie, inconsistentă (<span class="CharOverride-1">Povestea unui muşuroi</span>). Nici sentimentul acut al vocaţiei poetice, nici voinţa irepresibilă de artă nu-l scutesc de îndoială. Conştient de talentul său nativ, dar şi de un anume deficit de forţă creatoare, şi-l asumă pe acesta din urmă lucid, modelându-se ca <span class="CharOverride-1">poeta artifex</span>. Văzând creaţia ca o aventură personală, petrecută în solitudine, el nu se va recunoaşte nici sămănătorist, nici simbolist, cu toată predilecţia mărturisită pentru simbol. Curând după debut, se sustrage influenţei eminesciene, cristalizarea unei expresii proprii începând încă din 1894, când publică poezia <span class="CharOverride-1">În grădină</span>, pentru a se desăvârşi în volumul cu acelaşi titlu, structurat riguros, ca un poem. Subiectivitatea poetului este preponderent modernă, recuzând în acelaşi timp demisia parnasiană şi egolatria romantică. Înainte de toate, el este un senzitiv, cu o acuitate extraordinară a simţurilor, mai ales a celui olfactiv. Mobilitatea percepţiilor imprimă discursului un caracter difluent, accentuat de înclinaţia către inefabil şi mister. Climatul este cel de <span class="CharOverride-1">morbidezza</span>, întrucât trecerea inexorabilă, moartea nu determină la el revoltă luciferică ori invocaţie extatică, ci un frison, stări de evanescenţă şi alienare, pentru a căror exprimare universul floral se oferă în chip firesc, un imbold venind însă şi de la simboliştii francezi. Grădina lui <span class="CharOverride-2">A.</span> este grădina primordială, paradisiacă, în care jubilaţiei simţurilor (culminând în „beţie”, „vrajă”, „toropeală dulce”) i se asociază o stare de confort intelectual („gânduri blânde”, „iertătoare” şi „bune”), dar şi locul extincţiei, al „agoniei neîntrerupte”. În acest univers fragil şi îndurerat, spiritul e cuprins de impulsuri contradictorii, năzuind spre creaţie („cântec”), dar şi spre dezagregare, spre stingerea în „liniştea măreaţă”. Dacă ambianţa grădinii e de natură simbolistă, în linia lui Albert Samain, simbolul aproape că lipseşte; în schimb, paralelismele, asimilările între regnuri, corespondenţele apar frecvent. Nu sunt rare însă nici personificările facile, alegoriile sau infiltraţiile minor romantice, iar metaforele, puţine, utilizează un material sămănătorist. Totuşi, poetul<span class="CharOverride-2"> </span>reuşeşte imagini surprinzătoare, prevestindu-i pe Tudor Arghezi şi pe Lucian Blaga. Deşi tind la rigoarea prozodiei clasice, versurile, prin muzicalitatea lor monotonă, învăluitoare, reuşesc să sugereze stări de suflet difuze, specific simboliste. Volumul <span class="CharOverride-1">Fantazii</span> dezvăluie o capacitate deosebită de înnoire. Teama „de lume, de moarte şi uitare”, distilată acum în retorte mai complicate, se transformă în elegie pură, în reveria unui „altundeva” şi în fantezie graţioasă. Conştient de magia „împărecherilor de slove”, dar şi de istoria depusă în ele, <span class="CharOverride-2">A.</span> este recunoscător cuvintelor pentru „credinţă”, pentru puterea lor de evocare, pentru virtualităţile lor poetice, cauţiune a propriei dăinuiri (<span class="CharOverride-1">Imn</span>). Motivul creaţiei revine când direct, confesiv, când aluziv ori încifrat în simbol (<span class="CharOverride-1">Darul valurilor, Visătorul, Metamorfoză</span>). Comoara de sub Rin, din <span class="CharOverride-1">Visul unui nibelung</span>, constituie un simbol al operei dorite şi visate, dobândită printr-un pact faustic, căci este „aurul care omoară”. Simbolul este reluat, sub altă figuraţie, de basm popular, în <span class="CharOverride-1">Himera</span>, poem neinclus în volum. Bine reprezentat este şi motivul marin. Oceanul este un simbol al spiritului uman insaţiabil (<span class="CharOverride-1">Nemulţumitul</span>); în întuneric farul pare „un Crist umblând pe ape” (<span class="CharOverride-1">În port</span>), iar marea e iubita ce se pregăteşte de culcare (<span class="CharOverride-1">Nocturnă</span>). Reţin atât impresia directă, cât şi jubilaţia gravă în faţa forţei originare. Evaziunea din real se face pe calea reveriei, indusă de un exces senzorial – parfumul crinilor, o melodie nordică, aroma ceaiului –, într-un decor polar sau exotic (<span class="CharOverride-1">Metamorfoză, Reverie, Paharul fermecat</span>). Erosul e dominant în „fantazii” precum <span class="CharOverride-1">Moartea Narcisului</span>, o capodoperă a lui <span class="CharOverride-2">A.</span>, <span class="CharOverride-1">Scrisoare</span> şi <span class="CharOverride-1">Ex-voto….</span> Câteva poezii (<span class="CharOverride-1">Pastel, Fantazie</span>), şi ironice, şi elegiace, prefigurează maniera lui A. Mirea sau lirica plictisului provincial. În <span class="CharOverride-1">Fantazii</span> versificaţia devine mai suplă, apar distihul, trioletul, cvintetul şi octava şi chiar o formă astrofică, iar lexicul cunoaşte o infuzie de neologisme. Un capitol important al activităţii lui <span class="CharOverride-2">A.</span> îl constituie colaborarea cu alţi scriitori, ceea ce reprezenta o posibilă soluţie la inhibiţiile proprii, provocate şi de aspiraţia spre desăvârşire. În cele mai multe cazuri, rolul colaboratorului, fie el Vasile Savel, Ion Minulescu, Leon Feraru sau Victor Eftimiu, era acela de a transcrie textul. Doar conlucrarea cu St. O. Iosif, bazată pe o prietenie îndelungată, determinată de afinităţi, dar şi de contraste puternice, putea fi una reală. Încercările contemporanilor de a evalua aportul unuia sau al altuia la realizarea operei comune s-au izbit de rezerva ironică a autorilor. Posteritatea a înclinat spre a-i recunoaşte însă lui <span class="CharOverride-2">A.</span> o contribuţie mai însemnată. Cele două volume din <span class="CharOverride-1">Caleidoscopul lui A. Mirea</span> reunesc cronici rimate, specie care, plecând de la un material perisabil, actualitatea, mizează pe divertisment, chiar cu riscul facilităţii, şi pe efectul polemic, adesea cu preţul trivializării. Uneori şi în <span class="CharOverride-1">Caleidoscop…</span> se recurge la invectivă, la ridiculizarea oponenţilor pe baza defectelor lor fizice, într-o viziune grotescă (<span class="CharOverride-1">Cioflecării şi hilariante</span>), dar predominantă e zeflemeaua subţire, condescendentă şi totuşi incisivă. O emfază subtil autoironică dă farmec posturii de toreador ori de duelgiu impenitent (<span class="CharOverride-1">Corrida, Racheta, Mănuşă</span>). Treptat, pornirile polemice se calmează, făcând loc unui discurs confesiv, liric, în care fantezia, nonşalanţa şi umorul polizează asperităţile sincerităţii. Acest veritabil roman autobiografic în versuri îl are, în chip vădit, ca erou pe <span class="CharOverride-2">A.</span> Relativ puţine, unele însă antologice, sunt cronicile brodate în jurul unui eveniment, al unor figuri politice ori ţinând de faptul divers (<span class="CharOverride-1">Five o’clock, O lacrimă la dosar sau Tribulaţiile unei petiţii, Un fost ministru – Un portret, Scrisoarea deschisă a unui melc</span>). Multitudinea de asociaţii surprinzătoare, fantezia nesecată, verva explozivă, ironia fină şi sarcasmul vitriolant, măiestria versificării şi rimele bufe, funambuleşti au contribuit, de asemenea, la înnobilarea speciei, la întemeierea unei tradiţii în care se va înscrie apoi G. Topîrceanu ş.a. Familiarizarea lui St. O. Iosif cu literatura germană a făcut să i se atribuie lui ideea poemului dramatic în trei acte <span class="CharOverride-1">Legenda funigeilor</span>. Însă modelarea intrigii, plasată într-un nebulos Ev Mediu gotic, lumea poemului, plină de semne fatidice, „de-nştiinţări secrete”, prea lesne descifrabile totuşi, în care viaţa e condusă de o ursită, iubirea e o forţă imposibil de oprit, iar puterea de seducţie a eroului este irezistibilă, toate poartă mai degrabă amprenta lui <span class="CharOverride-2">A.</span> Maniera lui Iosif se recunoaşte abia în partitura cantabilă, poate şi în versificaţia poliritmică. Frământările intime ale lui <span class="CharOverride-2">A.</span> se relevă şi mai clar în comedia în versuri <span class="CharOverride-1">Cometa</span>, ce îşi ia drept etalon performanţa lui Edmond Rostand, „miliardarul de rime”, încercând osmoza între lirism şi verva spumoasă. Protagonistul acestei poveşti de dragoste, Titi Roznov, este, într-o măsură, un alter ego al autorului <span class="CharOverride-1">Fantaziilor</span>. </p>
			<p class="Heuristica-BASE">Probând încă o dată putinţa metamorfozării, <span class="CharOverride-2">A.</span> abordează şi domeniul prozei, experimentând diverse formule. Primele două volume, <span class="CharOverride-1">Cireşul lui Lucullus </span>şi <span class="CharOverride-1">Portrete</span>, sunt semnate împreună cu St. O. Iosif, dar stilul şi materialul de viaţă îi aparţin în mare măsură. Cel dintâi conţine proză scurtă, variată ca structură şi atmosferă. Personajele şi conflictele din nuvelele <span class="CharOverride-1">Cireşul lui Lucullus, Răsplata lui Criton, Răzbunarea lui Arghir</span> şi<span class="CharOverride-1"> Ochiul diavolului</span> ilustrează epic o idee, totuşi scriitura îngrijită, fineţea privirii, prospeţimea descripţiei le detaşează de proza vremii. Reţin atenţia <span class="CharOverride-1">Umbra casei </span>şi <span class="CharOverride-1">Scrisoare veche</span>, în care ficţiunea abia dacă modifică pasta autobiografică, şi <span class="CharOverride-1">Spovedanii</span>, unde, în forma jurnalului intim, se detaliază un proces reflexiv subtil, caracterizând un personaj straniu, dezabuzat, estet. <span class="CharOverride-1">Al doilea colonizator al Daciei, Bullier, Idolul</span> şi mai ales <span class="CharOverride-1">Povestea unei console</span> marchează trecerea la ipostaza de memorialist, predominantă în <span class="CharOverride-1">Portrete</span>, galerie a celor care i-au fost apropiaţi: N. Beldiceanu, I. Păun-Pincio, Artur Stavri, Gheorghe din Moldova, Eduard Gruber, Vasile Cosmovici ş.a. Exagerarea pioasă a meritelor lasă loc, totuşi, spiritului de observaţie şi capacităţii de a sesiza esenţialul, ceea ce contribuie la conturarea şi a unui profil de moralist. Memorialistul e prezent şi în <span class="CharOverride-1">Fantome</span> (1911), unde evocă oameni şi locuri ce au dispărut, dar acum el e mânat de „dorul de propria-i viaţă”, o viaţă compusă din „bucăţi”, comparabile unor reîntrupări metempsihotice, întrucât fiecăreia îi corespunde un eu diferit. Dificila recompunere, cu ajutorul memoriei involuntare ori dirijate, are ca miză ultimă găsirea eului profund, primordial. Rareori subiectul momentului rememorat este însuşi autorul, însă implicarea lui, fie elegiacă, fie reflexivă, este întotdeauna evidentă. Reminiscenţe autobiografice sunt doar <span class="CharOverride-1">Revista nocturnă</span> şi <span class="CharOverride-1">Fata din dafin</span>. Apropiate de acestea, <span class="CharOverride-1">Mama, Ex-voto..., Tata, Mihail Kogălniceanu </span>şi <span class="CharOverride-1">A.D. Holban</span> evocă persoane din cercul familial. Deşi sunt proiectate adesea în fantastic, deşi includ ceva din mirajul trecutului resuscitat, portretele au totuşi şi o valoare documentară. <span class="CharOverride-2">A.</span> este şi un martor fascinat de ceremonialul somptuos (<span class="CharOverride-1">Garda imperială</span>) sau de pitorescul Iaşilor de la sfârşitul secolului al XIX-lea. Totul arată un pictor versat, stăpân pe tehnici variate, de la acuarela pastelată la desenul în cărbune. În filigran se discerne profilul meditativului şi al moralistului, cu obsesiile sale cele mai adânci. Carte de poezie fulgurantă, de descripţie şi de reflexivitate vie, purtând însemnele unei artisticităţi baroce, având un rol important în cultivarea poemului în proză şi a pamfletului, <span class="CharOverride-1">Fantome</span> marchează o dată în evoluţia prozei româneşti. Acest „carnet al unui ieşean” e completat de „carnetul unui fost parizian”, inclus în volumul <span class="CharOverride-1">Povestea celor necăjiţi </span>(1911). Evocarea unor personalităţi (Oscar Wilde, Jean Moréas), schiţarea unor figuri enigmatice, povestirea unor întâmplări insolite iau câteodată turnura unui adevărat eseu sociopsihologic şi relevă atitudini contradictorii. Nostalgia idealizatoare este limitată de o viziune lucidă a Parisului, Babilon modern, care înstrăinează şi, mai mult, degradează social şi psihic. Dacă un spirit fantezist cutreieră unele proze anterioare, „fantezia” sau „fantazia” se impune ca specie epică autonomă abia în volumul <span class="CharOverride-1">Oglinda fermecată </span>(1912). Un rost al oglinzii, pentru <span class="CharOverride-2">A.</span>, este acela de a izbăvi lumea de urât, de plictis, şi de a o transpune într-un vis feeric. În acest univers virgin, adamic, au loc erupţii intermitente ale unei infrarealităţi: întâmplări stranii, coincidenţe misterioase, manifestări ale unor forţe oculte. O atmosferă înfiorată de nelinişti uşor mistice se conturează din predilecţia pentru vise premonitorii, halucinaţii provocate de narcotice, manii blânde, morbide sau extravagante viziuni colorate. Prin fastuoasele descrieri, prin psihologiile complicate, prin sugerarea unei alte realităţi şi prin utilizarea alegoriei şi a simbolului, <span class="CharOverride-1">Oglinda fermecată</span> se apropie de canoanele prozei poetice simboliste. Ultimele două cărţi, <span class="CharOverride-1">Triumful vieţii</span> (1912) şi <span class="CharOverride-1">Steluţa </span>(1913), cuprind de asemenea „fantazii” şi portrete, unele cu mare putere de pătrundere şi de plasticizare. <span class="CharOverride-2">A.</span> a tradus multă poezie, criteriul fiind, în ciuda aparenţelor, al afinităţii. Heine, Lenau, Friedrich Rückert stau alături de Goethe, André Chénier, Victor Hugo, Théophile Gautier şi Leconte de Lisle sau de Jean Moréas, Émile Verhaeren, Francis Jammes ş.a., de lirica de dragoste din folclorul spaniol, italian şi grecesc. </p>
			<p class="Heuristica_CITAT"><span class="CharOverride-1">Simbolist, în fond, D. Anghel este mai autentic decât alţii, </span><span class="CharOverride-1">cu toate acele contrasturi şi amestecuri ce constituie o personalitate </span>[…]<span class="CharOverride-1">. Pentru că Anghel şi-a intitulat o culegere de versuri </span>Fantazii, <span class="CharOverride-1">a rămas un fel de clişeu critic că poetul e fantezist. </span>[…]<span class="CharOverride-1"> „Fantezia” lui Anghel e fabulosul alegoric, însă din ea a derivat şi un imagism </span>[…]<span class="CharOverride-1">. Puţină, impopulară, proza lui D. Anghel este excepţională şi revoluţionară. Fără ea nu s-ar înţelege proza de mai târziu a lui Arghezi, care perfecţionează şi sistematizează maniera angheliană.</span></p>
			<p class="Heuristica_CITAT_semnat">G. Călinescu</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">În grădină</span>, Bucureşti, 1905; <span class="CharOverride-1">Legenda funigeilor</span> (în colaborare cu St. O. Iosif), Iaşi, 1907; <span class="CharOverride-1">Cometa</span> (în colaborare cu St. O. Iosif), Bucureşti, 1908; <span class="CharOverride-1">Caleidoscopul lui A. Mirea</span> (în colaborare cu St. O. Iosif), I–II, Bucureşti, 1908–1910; <span class="CharOverride-1">Carmen saeculare</span> (în colaborare cu St. O. Iosif), Bucureşti, 1909; <span class="CharOverride-1">Fantazii</span>, Bucureşti, 1909; <span class="CharOverride-1">Cireşul lui Lucullus (</span>în colaborare cu St. O. Iosif), Bucureşti, 1910; <span class="CharOverride-1">Portrete</span> (în colaborare cu St. O. Iosif), Bucureşti [1910]; <span class="CharOverride-1">Povestea celor necăjiţi</span>, Bucureşti [1911]; <span class="CharOverride-1">Fantome</span>, Bucureşti, 1911; <span class="CharOverride-1">Oglinda fermecată</span>, Bucureşti, [1912]; <span class="CharOverride-1">Triumful vieţii</span>, Bucureşti, [1912]; <span class="CharOverride-1">Steluţa</span>, Bucureşti, [1913]; <span class="CharOverride-1">Războiul</span> (în colaborare cu Victor Eftimiu), Bucureşti, [1913]; <span class="CharOverride-1">Opere complete. Poezii</span>, Bucureşti, [1922]; <span class="CharOverride-1">Opere complecte. Proză</span>, Bucureşti, 1924; <span class="CharOverride-1">Poezii</span>, îngr. şi pref. D. Murăraşu, Bucureşti, 1946; <span class="CharOverride-1">Poezii. Originale, traduceri şi opere în colaborare</span>, îngr. şi pref. M.I. Dragomirescu, Bucureşti, 1968; <span class="CharOverride-1">Proză</span>, îngr. şi pref. M.I. Dragomirescu, Bucureşti, 1975; D. Anghel, St. O. Iosif, <span class="CharOverride-1">Scrieri</span>, I–II, îngr. şi pref. Ion Roman, Bucureşti, 1982; <span class="CharOverride-1">Triumful vieţii</span>, Iaşi, 2006.<span class="CharOverride-1"> </span><span class="CharOverride-2">Traduceri:</span> Paul Verlaine, <span class="CharOverride-1">Traduceri din…</span>, Bucureşti, [1903] (în colaborare cu St. O. Iosif); Henrik Ibsen, <span class="CharOverride-1">Poezii</span>, Bucureşti, 1906 (în colaborare cu St. O. Iosif); Al. Dumas-tatăl, <span class="CharOverride-1">Strigoiu Carpaţilor</span>, Bucureşti, 1909 (în colaborare cu St. O. Iosif); Friedrich Halm, <span class="CharOverride-1">Camoens</span>, Bucureşti, 1909 (în colaborare cu St. O. Iosif); Théodore de Banville, <span class="CharOverride-1">Gringoire</span>, Bucureşti, 1910 (în colaborare cu St. O. Iosif); Oscar Wilde, <span class="CharOverride-1">Pescarul şi sufletul său</span>, pref. C. Stere, Bucureşti, [1911]; La Fontaine, <span class="CharOverride-1">Fabule</span>, Bucureşti, [1923] (în colaborare cu St. O. Iosif); Victor Hugo, Albert Samain, Charles Guérin, Henri Bataille, Henri de Régnier, [<span class="CharOverride-1">Versuri</span>], Bucureşti, [1935] (în colaborare cu Ion Minulescu).</p>
			<p class="Heuristica___m_RPR"><span class="CharOverride-2">Repere bibliografice:</span> Ibrăileanu, <span class="CharOverride-1">Opere</span>, I, <span class="CharOverride-1">321–326</span>, III, <span class="CharOverride-1">352–355</span>,<span class="CharOverride-1"> 375–379</span>; Lovinescu, <span class="CharOverride-1">Scrieri</span>, I, <span class="CharOverride-1">68–75</span>, II,<span class="CharOverride-1"> 128–132</span>, IV, <span class="CharOverride-1">531–539</span>, V, <span class="CharOverride-1">157–159</span>; Arghezi, <span class="CharOverride-1">Scrieri</span>, XXIII, <span class="CharOverride-1">187–217</span>, XXVII, <span class="CharOverride-1">119–125</span>; Fundoianu, <span class="CharOverride-1">Imagini</span>, <span class="CharOverride-1">228–231</span>; Silvia T. Bălan, <span class="CharOverride-1">Opera literară a poetului Dimitrie Anghel</span>, Bucureşti, [1925]; Iorga, <span class="CharOverride-1">Ist. lit. cont.</span>, II (1985), <span class="CharOverride-1">112–113</span>,<span class="CharOverride-1"> 133</span>,<span class="CharOverride-1"> 235–238</span>,<span class="CharOverride-1"> 244</span>; Munteano, <span class="CharOverride-1">Panorama, 146–148</span>; Călinescu, <span class="CharOverride-1">Ist. lit. </span>(1941), <span class="CharOverride-1">608–613</span>,<span class="CharOverride-1"> Ist. lit.</span> (1982), <span class="CharOverride-1">687–691</span>; Vianu, <span class="CharOverride-1">Opere</span>, V, <span class="CharOverride-1">212–218</span>; Constantinescu, <span class="CharOverride-1">Scrieri</span>, VI, <span class="CharOverride-1">24–37</span>; Şerban Cioculescu, <span class="CharOverride-1">Dimitrie Anghel. Viaţa şi opera</span>, Bucureşti, 1945; Călinescu, <span class="CharOverride-1">Opere</span>, X, <span class="CharOverride-1">985–989</span>;<span class="CharOverride-1"> </span>Teodor Vârgolici, <span class="CharOverride-1">Dimitrie Anghel</span>, Bucureşti, 1966; Ciopraga, <span class="CharOverride-1">Portrete</span>,<span class="CharOverride-1"> 69–76</span>; Ardeleanu, <span class="CharOverride-1">Proza</span>,<span class="CharOverride-1"> 127–190</span>; Vlad, <span class="CharOverride-1">Convergenţe</span>,<span class="CharOverride-1"> 179–202</span>; Georgeta Horodincă, <span class="CharOverride-1">D. Anghel. Portret în evantai</span>, Bucureşti, 1972; Şerban Cioculescu, <span class="CharOverride-1">Introducere în opera lui Dimitrie Anghel</span>,<span class="CharOverride-1"> </span>Bucureşti, 1983; Modola, <span class="CharOverride-1">Dramaturgia</span>,<span class="CharOverride-1"> 310–316</span>; Scarlat, <span class="CharOverride-1">Ist. poeziei</span>, II, <span class="CharOverride-1">291–296</span>; M.I. Dragomirescu, <span class="CharOverride-1">D. Anghel</span>, Bucureşti, 1988; Negoiţescu, <span class="CharOverride-1">Ist. lit</span>., I, <span class="CharOverride-1">160–162</span>; <span class="CharOverride-1">Dicţ. analitic</span>, I, <span class="CharOverride-1">116–118</span>, II, <span class="CharOverride-1">41–44</span>,<span class="CharOverride-1"> 233–236</span>, III, <span class="CharOverride-1">202–206</span>; Durnea, <span class="CharOverride-1">Orizonturi</span>,<span class="CharOverride-1"> 77–123</span>; <span class="CharOverride-1">Dicţ. esenţial</span>,<span class="CharOverride-1"> 28–31</span>; Daniel Cristea-Enache, <span class="CharOverride-1">Melancolii florale</span>, CLT, 2006, 44; Manolescu, <span class="CharOverride-1">Istoria</span>, <span class="CharOverride-1">538–541</span>; Zamfir, <span class="CharOverride-1">Panorama</span>, I, <span class="CharOverride-1">514–522. &#9;</span><span class="Semnatura">V.D.</span></p>
			<div class="_idGenObjectLayout-1">
				<div id="_idContainer028">
					<div id="_idContainer026" class="_idGenObjectStyleOverride-1">
						<p class="Titlu-Nume-H">ANGHEL, Paul </p>
						<p class="Titlu-mic-DATE">(18.III.1931, Răcătău, j. Bacău – 4.X.1995, Bucureşti), prozator, eseist, publicist, dramaturg.</p>
					</div>
					<div id="_idContainer027" class="_idGenObjectStyleOverride-1">
						<img class="_idGenObjectAttribute-1" src="04_AmAn_210-305-web-resources/image/Anghel_Pfaul_(MNLR).jpg" alt="" />
					</div>
				</div>
			</div>
			<p class="Heuristica-PRIMUL">Fiu al Anei Anghel şi al lui Vasile Anghel, învăţători, <span class="CharOverride-2">A.</span> urmează liceul la Bacău (absolvent în 1950), apoi Şcoala de Literatură „M. Eminescu” din Bucureşti. A fost redactor la „Contemporanul”, apoi redactor-şef la „Tribuna României” (1972–1974). Un poem îi apare în „România liberă”, în 1947 (în acelaşi an, cu puţin înainte, mai publicase versuri în „Sportul popular”). Debutează editorial în 1961 cu volumul de proză <span class="CharOverride-1">Şapte inşi într-o căruţă</span>, iar ca dramaturg în 1968, când i se reprezintă la Cluj drama istorică <span class="CharOverride-1">Săptămâna patimilor</span>, editată în 1972, împreună cu drama <span class="CharOverride-1">Viteazul</span>, în volumul <span class="CharOverride-1">Teatru</span> (Premiul „I. L. Caragiale” al Academiei RSR). A desfăşurat o vastă – şi foarte remarcată, în epocă, în contextul confruntării unor poziţii diferite în materie de ideologie culturală – activitate publicistică la „Scânteia”, „Contem&#173;poranul”, „Luceafărul”, „România literară”, „Steaua” ş.a. A tradus, în colaborare, din Rafael Alberti (<span class="CharOverride-1">Crângul pierdut, </span>I–II, 1966).</p>
			<p class="Heuristica-BASE">După prăbuşirea regimului ceauşist, receptarea „senină”, cât de cât obiectivă a scrierilor lui <span class="CharOverride-2">A.</span> este – şi va rămâne, probabil, pentru o vreme – dificilă, dacă nu imposibilă. Campion al protocronismului, el e identificat – şi nu numai de adversarii lui ideologici direcţi – cu dezavantajoasa figură de propagandist al unui regim opresiv, deci de condeier aservit, lipsit de vreun merit real şi durabil. Postura aceasta viciase, de altfel, receptarea critică şi înainte de decembrie 1989, dar, atunci, în sens invers: scriitorul, supraevaluat, oferit ca exemplu, a fost chiar comparat cu Lev Tolstoi etc. Sigur este că nu a fost un „propagandist” de duzină, cu limbaj grosier şi cu ideaţie vulgară sau nulă. Supraevaluat cândva, ignorat ulterior, <span class="CharOverride-2">A.</span> este o personalitate controversată. Om cultivat, nu lipsit de talent literar şi, mai ales, de talent publicistic, cu uşurinţa formulării pregnante, cu o scriitură deseori atractivă sau antrenantă, frizând pe alocuri kitschul, dar vădind întotdeauna resurse să-l evite, a manifestat o deosebită disponibilitate de a practica, cu dezinvoltură, diferite genuri: poezie, reportaj, eseu, proză, teatru. Un artizan al scrisului, mai degrabă decât un autor preocupat de viziunea artistică (literarul e, la el, întotdeauna subordonat ideologicului), dar un artizan plin de vervă şi spirit. Cartea de debut a lui <span class="CharOverride-2">A.</span>, <span class="CharOverride-1">Şapte inşi într-o căruţă</span>, e una de proză cu tematică rurală, în maniera realismului socialist, dar cu abilitatea construirii dialogului şi fără grosolănia rizibilă a altor scrieri teziste din epocă (a putut fi apropiat, astfel, de <span class="CharOverride-1">Desfăşurarea</span> lui Marin Preda). Reportajele din volumele <span class="CharOverride-1">Victoria de la Oltina</span> (1961) şi <span class="CharOverride-1">Arpegii la Siret</span> (1964) sunt tributare servituţilor epocii: autorul sesizează şi prezintă, prin prisma ideologiei comuniste, transformările prin care trec diverse medii sociale în condiţiile „construirii socialismului”. Informaţia e amănunţită, trimiterile la istorie permanent prezente, ispita enciclopedică emană din fiecare reportaj. Scriitorul înregistrează cu atenţie şi se exprimă cu îngrijire, chiar dacă uneori pactizează – conform uzanţelor epocii şi „cerinţelor” genului – cu grandilocvenţa şi cu lirismul triumfalist. Darul observaţiei, capacitatea de a stabili asociaţii şi conexiuni revelatoare fac din <span class="CharOverride-2">A.</span> un bun reporter şi, în general, un autor de note de călătorie interesante, adevărate eseuri (<span class="CharOverride-1">O clipă în China</span>,<span class="CharOverride-1"> </span>1978). Vocaţia lui în publicistică pare să fi fost, însă, ilustrarea tematicii culturale chiar şi în domeniul reportajului. O carte precum <span class="CharOverride-1">Convorbiri culturale</span> (1972), de pildă, grupează „reportaje” literare (convorbirile la care se referă titlul fiind incluse în acestea), centrate, fiecare, pe câte un subiect (Brâncuşi, Picu Pătruţ, noua „lectură” britanică a lui Shakespeare). În eseistică el<span class="CharOverride-2"> </span>abordează cu aplomb chestiuni de antropologie culturală (etnologie, folclor, istoria religiilor, istoria mentalităţilor, filosofia culturii şi a istoriei), de istorie a culturii, meditează asupra destinului şi asupra sensului culturilor, propune o ideologie culturală. Toate acestea le face fără pedanterie, într-o sinteză aflată în preajma diletantismului superior, dar şi – privind „favorabil” lucrurile – a tărâmului culturologiei de maximă generalitate. Demersul lui are un clar sens ideologic; respinge ierarhizarea culturilor în „centru” şi „periferii”, afirmă legitimitatea, îndreptăţirea egală a tuturor culturilor de a ajunge la universal. Se opune sincronismului (lovinescian) în numele autohtonismului (conceput nu în manieră păşunist-etnografică, ci într-un registru de ţinută intelectuală). Textele lui eseistice – <span class="CharOverride-1">Arhivă sentimentală </span>(1968),<span class="CharOverride-1"> Nouă arhivă sentimentală </span>(1975) –, bine scrise, vădesc informaţie şi capacitate persuasivă. <span class="CharOverride-2">A.</span> nu este un gânditor de calibru, dar are abilitatea discursivizării atractive a unor conjugări plauzibile de idei şi, uneori, pe aceea de a avansa ipoteze şi concluzii îndrăzneţe, greu demonstrabile, deseori inflaţioniste. Ca ideolog al unui autohtonism modern, ca polemist viguros şi susţinător al protocronismului în epoca ceauşistă, îşi va păstra un loc în istoria ideologiilor culturale româneşti.</p>
			<p class="Heuristica-BASE">La sfârşitul anilor ’70 şi în anii ’80, <span class="CharOverride-2">A.</span> s-a impus atenţiei printr-un vast ciclu romanesc în care e propusă o frescă istorică amplă, cunoscut sub titlul generic <span class="CharOverride-1">Zăpezile de-acum un veac</span> şi proiectat în unsprezece volume, fără ca ordinea de apariţie a romanelor să coincidă cu poziţia lor în cadrul ciclului: volumul I e <span class="CharOverride-1">Ieşirea din iarnă</span>, 1981; volumul II – <span class="CharOverride-1">Fluviile</span>, 1980; volumul III – <span class="CharOverride-1">Te Deum la Griviţa</span>, 1978; volumul IV – <span class="CharOverride-1">Noroaiele</span>, 1982; volumul V – <span class="CharOverride-1">Scrisoare de la Rahova</span>, 1977; volumul VI – <span class="CharOverride-1">Noaptea otomană</span>, 1979, ş.a.m.d. „Panoramic”, „panoramare”, „caleidoscop de secvenţe eteroclite”, „policronie”, „decupaj cinematografic” sunt câţiva dintre termenii ori formulele prin care exegeza a încercat să aproximeze caracteristicile unei alcătuiri romaneşti care a învederat incontestabila putere de construcţie a scriitorului în registrul epic. Cuprinderea temporală a ciclului merge de la epoca Unirii din 1859 până la începutul secolului al XX-lea. Sunt aduse alternativ în prim-plan cele mai diverse medii şi personaje, aria observată de prozator nelimitându-se la tabloul componentelor socioprofesionale, culturale şi etnice ale societăţii româneşti din epocă, ci extinzându-se, geograficeşte, de la Europa Occidentală până la Extremul Orient. Sunt reconstituite plauzibil cele mai diferite sfere de vieţuire, de la cele mai modeste, ale plugarilor ori ale târgoveţilor de condiţie umilă, până la cele ale potentaţilor cărora le aparţine decizia în materie de politică internaţională. Alături de personaje ficţionale, imaginate de autor conform unei tipologii cuprinzătoare, în romanele ciclului se mişcă şi personalităţi istorice cu existenţă atestată (de pildă, Mihail Kogălniceanu, I.C. Brătianu, Ion Ghica, Titu Maiorescu, Carol I). Coerenţa policromului ansamblu romanesc e asigurată tematic, el fiind centrat pe Războiul pentru Independenţă (1877–1878), pe preparativele şi pe urmările acestuia. De fapt, obiectivul e dezbaterea chestiunii deplinei maturizări a conştiinţei naţionale româneşti în epo&#173;ca modernă. Desfăşurarea epică „slujeşte”, fără racilele tezismului grosier, ideea afirmării destinului naţional nu prin simplă suscitare convenţională a vibraţiei emoţionale, ci cu recurs la o fundamentare filosofică şi istorică. Ciclul de romane e subîntins de o anumită filosofie a istoriei, care este a autorului şi e exprimată nu numai implicit, prin organizarea materialului epic, ci şi explicit, de unele personaje, în particular de Laurenţiu Parva. Ideea esenţială ar fi că prin acest război poporul român a ajuns pe deplin la conştiinţa de sine, momentul dobândirii independenţei naţionale fiind, în consecinţă, cheia de boltă a conştiinţei româneşti. Supraevaluată la vremea apariţiei, din motive extraliterare, de coechipierii ideologici ai autorului – şi contestată exagerat, în replică, de adversarii lor –, suita de romane a lui <span class="CharOverride-2">A.</span> nu e lipsită de calităţi literare, de o sobrietate a expresiei în acord cu sensibilitatea cititorului modern. Scriitorul a preferat idealizării neplauzibile apelul la o anumită „răceală” epică (o impasibilitate „flaubertiană”, cum a observat un critic), ştiind să exploateze cu pricepere tehnicile şi procedeele unui realism evoluat. Observând că „între dramatismul temei istorice şi modalitatea «rece» a tratării se păstrează o distanţă”, criticul C. Stănescu opina că „din acest «decalaj» care favorizează realismul modern al privirii ies paginile cele mai bune”. În teatru <span class="CharOverride-2">A.</span> a dat „drame de idei”, cu subiecte din istoria românilor, focalizate pe mari personalităţi (domnitorii Ştefan cel Mare şi Mihai Viteazul). Documentarea minuţioasă se îmbină cu înclinaţia, motivată ideologic, a scriitorului pentru raportarea trecutului la prezent (şi invers), spre a degaja permanenţe, cauzalităţi, repere valabile în contemporaneitate pe plan moral şi civic. Edifiante patriotic, piesele lui <span class="CharOverride-2">A.</span> nu sunt vulgar schematice, fiind recunoscută capacitatea lui de a-şi materializa ideile (rolul conducătorului în istorie, chestiunile legate de exercitarea puterii, angajarea patriotică) în conflicte dramatice plauzibile şi în personaje viabile. Postum, în 2002, a apărut o carte care face parte dintr-un vast proiect în opt volume, iniţiat prin 1970 şi rămas pe şantier. Este <span class="CharOverride-1">O istorie posibilă a literaturii române. Modelul magic</span>, lucrare teoretică, de erudiţie şi speculaţie culturologică, concepută într-o viziune spiritualistă şi noologică. O amplă introducere cuprinde o critică a modelelor utilizate tradiţional în istoria literară şi în antropologia culturală, propune o metodă şi oferă – cumva pe urmele lui Lucian Blaga, dar în dezacord cu modelul din <span class="CharOverride-1">Trilogia culturii</span> – o tipologie. După <span class="CharOverride-2">A.</span>, modelele culturale ar fi, în succesiunea lor, următoarele: „modelul magic”, „modelul static-statuar”, „modelul beativ-dogmatic”, „modelul catastrofic”, „modelul static-gregar”, „modelul expansionist-dinamic”, „modelul expresionist-rebel”, „modelul fizic-des&#173;criptiv şi termodinamic”. Partea cealaltă a lucrării tratează despre „modelul magic” în cultura română, cu referiri consistente şi exemplificări din cultura tradiţională şi din corpusul folcloristic.</p>
			<p class="Heuristica_CITAT"><span class="CharOverride-1">Cu mari, prea mari ambiţii, publicistul Paul Anghel, autor de reportaje şi de mici proze păşuniste, se încumetă să alcătuiască o frescă a României ultimei jumătăţi de secol XIX, cu personaje fictive, dar şi cu acele personalităţi istorice care au înfăptuit Unirea şi au izbutit câştigarea independenţei. Paul Anghel </span>[<span class="CharOverride-1">…</span>]<span class="CharOverride-1"> a descoperit că dăduse peste câteva tehnici narative uşor de folosit şi cu bune rezultate, că a schiţat destine care ar merita duse până la capăt şi că epoca despre care vorbeşte e plină de miez literar. </span>[<span class="CharOverride-1">…</span>] <span class="CharOverride-1">Relatarea e alertă, observaţiile morale succinte, psihologiile − superficiale şi previzibile. </span></p>
			<p class="Heuristica_CITAT_semnat">EUGEN NEGRICI</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Şapte inşi într-o căruţă</span>, Bucureşti, 1961; <span class="CharOverride-1">Victoria de la Oltina</span>, Bucureşti, 1961; <span class="CharOverride-1">Arpegii la Siret</span>, Bucureşti, 1964; <span class="CharOverride-1">Arhivă sentimentală</span>, Bucureşti, 1968; <span class="CharOverride-1">Mor-mor şi fetiţa portocalie</span>, Bucureşti, 1969; <span class="CharOverride-1">Sfaturile motanului Grigore</span>, Bucureşti, 1969; <span class="CharOverride-1">Alfabet sonor</span>, Bucureşti, 1972; <span class="CharOverride-1">Convorbiri culturale</span>, Bucureşti, 1972; <span class="CharOverride-1">Recitind o ţară</span>, Bucureşti, 1972; <span class="CharOverride-1">Efemeride</span>, Bucureşti, 1972; <span class="CharOverride-1">Teatru</span>, Bucureşti, 1972; <span class="CharOverride-1">Nouă arhivă sentimentală</span>, Bucureşti, 1975; <span class="CharOverride-1">Scrisoare de la Rahova</span>, Bucureşti, 1977; <span class="CharOverride-1">O clipă în China</span>, Bucureşti, 1978; <span class="CharOverride-1">Te Deum la Griviţa</span>, Bucureşti, 1978; <span class="CharOverride-1">Noaptea otomană</span>, Bucureşti, 1979; <span class="CharOverride-1">Popasuri între arme</span>, Bucureşti, 1979; <span class="CharOverride-1">Săptămâna patimilor</span>, Bucureşti, 1979; <span class="CharOverride-1">Fluviile</span>, Bucureşti, 1980; <span class="CharOverride-1">Ieşirea din iarnă</span>, Bucureşti, 1981; <span class="CharOverride-1">Noroaiele, </span>Bucureşti, 1982; <span class="CharOverride-1">Zăpezile</span>, Bucureşti, 1984; <span class="CharOverride-1">Cutremurul</span>, Bucureşti, 1986; <span class="CharOverride-1">Întoarcerea morţilor</span>, Bucureşti, 1987; <span class="CharOverride-1">Ieşirea la mare</span>, Bucureşti, 1988; <span class="CharOverride-1">Zăpezile de-acum un veac</span>, I–II, Bucureşti, 1996; <span class="CharOverride-1">O istorie posibilă a literaturii române. Modelul magic</span>, pref. Ilie Bădescu, Timişoara, 2002; <span class="CharOverride-1">Obârşie şi perenitate</span>, îngr. Nedic Lemnaru, Bucureşti–Chişinău, 2003. </p>
			<p class="Heuristica___m_RPR"><span class="CharOverride-2">Repere bibliografice:</span> Lungu, <span class="CharOverride-1">Itinerar</span>,<span class="CharOverride-1"> 163–168</span>;<span class="CharOverride-1"> </span>Dimisianu, <span class="CharOverride-1">Schiţe</span>,<span class="CharOverride-1"> 46–50</span>;<span class="CharOverride-1"> </span>Stănescu, <span class="CharOverride-1">Cronici</span>,<span class="CharOverride-1"> 239–243</span>; Nicolae Manolescu,<span class="CharOverride-1"> Reportaj şi cultură</span>, RL, 1972, 21; Radu Popescu, <span class="CharOverride-1">Cronici dramatice</span>, Bucureşti, 1974, <span class="CharOverride-1">188–193</span>; Ştefănescu, <span class="CharOverride-1">Jurnal</span>,<span class="CharOverride-1"> 191–194</span>;<span class="CharOverride-1"> </span>Edgar Papu, <span class="CharOverride-1">„Fluviile”</span>,<span class="CharOverride-1"> </span>LCF, 1980, 51; Nicolae Manolescu, <span class="CharOverride-1">Istoria şi romanul</span>,<span class="CharOverride-1"> </span>RL, 1981, 44; Mihai Ungheanu, <span class="CharOverride-1">„Ieşirea din iarnă”</span>, LCF, 1982, 4; Faifer, <span class="CharOverride-1">Dramaturgia</span>,<span class="CharOverride-1"> 123–130</span>;<span class="CharOverride-1"> </span>Marcea, <span class="CharOverride-1">Concordanţe</span>,<span class="CharOverride-1"> 236–246</span>;<span class="CharOverride-1"> </span>Stănescu, <span class="CharOverride-1">Jurnal</span>, III, <span class="CharOverride-1">121–125</span>, <span class="CharOverride-1">144–158</span>;<span class="CharOverride-1"> </span>Cristea, <span class="CharOverride-1">A scrie</span>,<span class="CharOverride-1"> 248–261</span>;<span class="CharOverride-1"> </span>Simuț, <span class="CharOverride-1">Incursiuni</span>,<span class="CharOverride-1"> 40–52</span>; <span class="CharOverride-1">Dicţ. scriit. rom.</span>,<span class="CharOverride-1"> </span>I, <span class="CharOverride-1">83–85</span>;<span class="CharOverride-1"> </span>Ghiţulescu, <span class="CharOverride-1">Istoria</span>,<span class="CharOverride-1"> 401–403</span>;<span class="CharOverride-1"> </span>Micu, <span class="CharOverride-1">Ist. lit.</span>,<span class="CharOverride-1"> 499–500</span>;<span class="CharOverride-1"> </span>Ilie Bădescu, <span class="CharOverride-1">Paul Anghel, forţa vizionară</span>, ARG, 2001, 3 ; Mircea Martin, <span class="CharOverride-1">Literatura română între comunism şi naţionalism</span> <span class="CharOverride-1">(II)</span>, „22”, 2002, 44; Negrici, <span class="CharOverride-1">Comunism,</span> <span class="CharOverride-1">Proza</span>,<span class="CharOverride-1"> 319–320</span>; Dan Mănucă, <span class="CharOverride-1">Literatura şi „modelul magic”</span>,<span class="CharOverride-1"> </span>CL, 2003, 4; Zamfirescu, <span class="CharOverride-1">Istorie</span>,<span class="CharOverride-1"> </span>I,<span class="CharOverride-1"> 406–464</span>;<span class="CharOverride-1"> </span>Theodor Codreanu, <span class="CharOverride-1">O istorie literară „pierdută”</span>, „Bucovina literară”, 2004, 7–8; Bogdan Alexandru Stănescu, <span class="CharOverride-1">Poeme la vreme de iarnă istorică, </span>ALA, 2005, 817; Popa,<span class="CharOverride-1"> Ist. lit.</span>, I, <span class="CharOverride-1">passim</span>, II, <span class="CharOverride-1">614–617</span>. &#9;<span class="Semnatura">N.Br.</span></p>
			<p class="Heuristica-PRIMUL"><span class="titlu-12">ANGHEL, Petre</span> (3.II.1944, Băileşti, j. Dolj – 3.IV. 2015, Bucureşti), prozator, poet, istoric literar. Este fiul Anicăi (n. Panea) şi al lui Ion Anghel, fabricant de mobilă. Face şcoala elementară şi medie în localitatea natală (1951–1962), apoi urmează filologia la universităţile din Cluj (1964–1965) şi Bucureşti (1965–1969). Îşi ia doctoratul în filologie cu teza <span class="CharOverride-1">Critica literară interbelică </span>(1978). Îndeplineşte, succesiv ori simultan, funcţii redacţionale – uneori de conducere – la „Flacăra”, „Tribuna României”, Radioteleviziunea Română, „Conspect”, „Curierul naţional”, conduce, în 1992–1994, revista „Avanpost” ş.a. Doctor şi în teologie şi în sociologie, s-a orientat, de-a lungul anilor, cu precădere către domeniul sociologiei şi al ştiinţelor comunicării, devenind conferenţiar, ulterior profesor la Universitatea din Bucureşti, Facultatea de Sociologie şi Asistenţă Socială şi desfăşurând o consistentă activitate ştiinţifică în materie (studii, volume, cursuri universitare etc.). Debutul ca scriitor are loc în 1967 la revista „Amfiteatru”, iar debutul editorial îl constituie volumul de versuri <span class="CharOverride-1">Duhul pământului</span>, apărut în 1971. A publicat un studiu de istorie şi critică literară (<span class="CharOverride-1">Mihai Ralea, vocaţia eseului, </span>1973), un curs de teorie a literaturii (<span class="CharOverride-1">Cuvântul şi cuvintele</span>, 1999), dar este consacrat ca romancier. Romanul <span class="CharOverride-1">Fratele nostru Emanuel</span> (1976) a fost distins cu Premiul Uniunii Scriitorilor. A mai colaborat la „Contemporanul”, „Convorbiri literare”, „Cronica”, „Luceafărul”, „Steaua”, „Ramuri” ş.a. A îngrijit ediţii şi a semnat prefeţe.</p>
			<p class="Heuristica-BASE">Volumul de versuri <span class="CharOverride-1">Duhul pământului</span>, în care realitatea este convertită în metaforă de extracţie folclorică, dovedeşte vocaţia etică a scriitorului. Romanele lui <span class="CharOverride-2">A.</span> au, de asemenea, un mesaj etic, iar moralitatea e tema lor centrală. Nu lipseşte umorul acid şi, uneori, ludic, dar nu fără tâlc, manifestat prin introducerea în partitura unor personaje a unor jocuri de cuvinte ori verbigeraţii hazliu versificate, cu înţeles ambiguu, dar, la o decriptare mai atentă, revelator, ca la bufonii lui Shakespeare. Ceea ce este însă în primul rând caracteristic pentru modul de a proceda al autorului este postura de observator. O serie de romane – <span class="CharOverride-1">Lupii la stână</span> (1978), <span class="CharOverride-1">Sita lui Mamona</span> (1980), <span class="CharOverride-1">Întoarcerea fiilor risipitori</span> (1982), <span class="CharOverride-1">Oaspeţii bătrânului Catul</span> (1984), <span class="CharOverride-1">Moştenitorul</span> (1986), <span class="CharOverride-1">Dealul viilor</span> (1988) – se articulează, dacă nu într-un ciclu propriu-zis, în orice caz într-o frescă urmărită de-a lungul mai multor decenii, de prin anii premergători Primului Război Mondial până în prezentul scrierii cărţilor, anii ’70 şi ’80 ai secolului al XX-lea. În romanele cu acţiune „de epocă”, cum ar fi <span class="CharOverride-1">Dealul viilor</span>, naraţiunea aminteşte – prin omologii tematice şi de tehnică narativă – de un filon romanesc tradiţionalist în literatura română. Şi sub raportul tipologiei proza lui <span class="CharOverride-2">A.</span> se încadrează unei tradiţii, şi se poate spune astfel că, de pildă, un Vasile Becherescu, podgorean violent, viclean şi lacom (din <span class="CharOverride-1">Dealul viilor</span>), se înseriază în galeria ariviştilor fără scrupule din plămada unor Dinu Păturică ori Tănase Scatiu. Uneori, după cum observa criticul Valeriu Cristea, se percepe „un abur subţire de idilism, pe care însă nu prozatorul îl suflă asupra naraţiunii sale, ci se ridică din realitatea patriarhală”, reconstituită literar. Se întâlnesc şi note de fantastic, de straniu ori fabulos, lăsate în ambiguitate, ca în proza aşa-zis fantastică a lui I.L. Caragiale ori ca la Pavel Dan, de exemplu. Există fără îndoială o componentă ardelenească a acestui prozator oltean – prin origine şi tematică – ori, mai bine zis, după cum remarca Valentin F. Mihăescu, scrierile lui se situează „la confluenţa între polemismul muntenesc şi moralismul grav ardelenesc”. În romanele de actualitate, plasate temporal în anii epocii ceauşiste, prozatorul oferă abordări îndrăzneţe, încercând să forţeze tabuuri ale cenzurii, neezitând să înfăţişeze aspecte întunecate ale existenţei cotidiene, abuzuri ale unor potentaţi de rang mediu etc. Din scrierile de după 1989, s-a bucurat de oarecare succes romanul <span class="CharOverride-1">Umbra lui Ionatan </span>(2005), care, într-un registru intenţionat atractiv, propriu romanului popular de oarecare ţinută, reconstituie ficţional şi comentează moral realităţi întunecate ale vieţii din perioada postdecembristă. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Duhul pământului</span>, Bucureşti, 1971; <span class="CharOverride-1">Mihai Ralea, vocaţia eseului</span>, Bucureşti, 1973; <span class="CharOverride-1">Fratele nostru Emanuel</span>, Bucureşti, 1976; <span class="CharOverride-1">Lupii la stână</span>, Bucureşti, 1978; <span class="CharOverride-1">Prindeţi vulpile</span>, Bucureşti, 1978; <span class="CharOverride-1">Şcoala pedepselor</span>, Iaşi, 1979; <span class="CharOverride-1">Sita lui Mamona</span>, Bucureşti, 1980; <span class="CharOverride-1">Dincolo de iubire</span>, Iaşi, 1982; <span class="CharOverride-1">Întoarcerea fiilor risipitori</span>, Bucureşti, 1982; <span class="CharOverride-1">Oaspeţii bătrânului Catul</span>, Bucureşti, 1984; <span class="CharOverride-1">Moştenitorul</span>, Bucureşti, 1986; <span class="CharOverride-1">Dealul viilor</span>, Bucureşti, 1988; <span class="CharOverride-1">Zodia vărsătorului de plumbi</span>, Bucureşti, 1989; <span class="CharOverride-1">Cuvântul și pietrele</span>, București, 1990; <span class="CharOverride-1">Mihai Ralea</span>, Bucureşti, 1998; <span class="CharOverride-1">Davidiada</span>, Bucureşti, 1998; <span class="CharOverride-1">Cuvântul şi cuvintele</span>, Bucureşti, 1998; <span class="CharOverride-1">Etic şi estetic</span>, Bucureşti, 2000; <span class="CharOverride-1">Umbra lui Ionatan</span>, Bucureşti, 2005; <span class="CharOverride-1">Pe prag de seceră</span>, Bucureşti, 2006; <span class="CharOverride-1">Carraria</span>, Cluj-Napoca, 2009.</p>
			<p class="Heuristica___m_RPR"><span class="CharOverride-2">Repere bibliografice:</span> Dumitru Micu, <span class="CharOverride-1">Debuturi în roman</span>, CNT, 1976, 25; Mihai Dinu Gheorghiu, <span class="CharOverride-1">„Fratele nostru Emanuel”</span>,<span class="CharOverride-1"> </span>CL, 1976, 12; Poantă, <span class="CharOverride-1">Radiografii</span>, I,<span class="CharOverride-1"> 103–105</span>; Valentin F. Mihăescu, <span class="CharOverride-1">Epica şi etica actuală</span>, LCF, 1979, 14; Valeriu Cristea, <span class="CharOverride-1">Basm şi istorie</span>, RL, 1979, 18; Cristea, <span class="CharOverride-1">Faptul</span>,<span class="CharOverride-1"> 288–294</span>; Vasile Chifor, <span class="CharOverride-1">Spaţiile prozatorului</span>, LCF, 1982, 1–2; Cornel Moraru, <span class="CharOverride-1">„Moştenitorul”</span>, VTRA, 1987, 5; Eugen Simion, <span class="CharOverride-1">Istorie şi parabola istoriei</span>, RL, 1989, 7; Ioan Holban, <span class="CharOverride-1">Ipostaze ale prozei actuale</span>, CRC, 1989, 49; Sebastian-Vlad Popa, <span class="CharOverride-1">„Zodia vărsătorului de plumbi”</span>, RL, 1990, 38; Paul Dugneanu, <span class="CharOverride-1">Forme literare</span>, Bucureşti, 1993, <span class="CharOverride-1">29–37</span>; <span class="CharOverride-1">Dicţ. scriit. rom.</span>, I, <span class="CharOverride-1">85–86</span>; Micu, <span class="CharOverride-1">Ist. lit.</span>,<span class="CharOverride-1"> 488</span>; Popa, <span class="CharOverride-1">Ist. lit.</span>, II, <span class="CharOverride-1">1002</span>. &#9;<span class="Semnatura">N.Br.</span></p>
			<p class="Heuristica-PRIMUL"><span class="titlu-12">ANGHEL, Petre D. </span>(27.VII.1940, Ciorogârla, j. Ilfov – 26.XII.2004, București), editor, istoric literar. Este fiul Anghelinei şi al lui Dumitru Anghel, ţărani. A absolvit liceul în Capitală (1958) şi a urmat apoi cursurile Facultăţii de Filologie ale Universităţii din Bucureşti (1958–1963). A devenit, în 1963, cadru didactic la Catedra de limbi moderne a Institutului Politehnic din Bucureşti. Şi-a luat doctoratul în ştiinţe filologice în 1984 cu o teză despre<span class="CharOverride-1"> </span>publicaţiile conduse de G. Călinescu. A colaborat cu studii, articole, cronici şi recenzii la „Revista de istorie şi teorie literară”, „Forum”, „Limbă şi literatură”, „Săptămâna”, „Orizont”, „Caiete critice”, „Luceafărul”, fiind preocupat îndeosebi să comunice informaţii noi şi texte inedite sau mai puţin cunoscute datorate lui G. Călinescu, Tudor Arghezi, C. Noica şi să recenzeze cărţile unor critici şi istorici literari de prestigiu.</p>
			<p class="Heuristica-BASE">Volumul „<span class="CharOverride-1">Istoria literaturii române de la origini până în prezent” de G. Călinescu. Dosarul critic </span>(1993), în colaborare cu Rodica Pandele, prefaţat de un amănunţit itinerar al receptării, antologhează documentele referitoare la etapele elaborării monumentalei opere călinesciene – desprinse din corespondenţa autor–editor – şi reface traseul spiritual al acesteia, de la explozia apariţiei, perplexitatea comilitonilor şi scandalul pro şi contra la interzicerea ei în perioada comunistă, bătălia reeditării şi triumful final. Preluând o ipoteză lansată de Al. Piru cu privire la intenţiile lui Eminescu de a scrie un roman cu tema bogăţie–putere–amor, <span class="CharOverride-2">A. </span>a concretizat-o în ediţia <span class="CharOverride-1">Aur, mărire şi amor </span>(1992), fragmentele eminesciene alcătuitoare, selectate din manu&#173;scrise, sugerând ideea unui fir epic romanesc. A mai restituit textul integral al primei ediţii din <span class="CharOverride-1">Hronicul măscăriciului Vălătuc </span>de Al. O. Teodoreanu (1992), însoţit de un glosar şi o amplă postfaţă, în care sunt evidenţiate valoarea şi unicitatea scrierii în contextul literar interbelic. O antologie de texte din literatura română, de la C. Negruzzi la Marin Preda, având ca dominantă erotismul, este volumul <span class="CharOverride-1">Au mai păţit-o şi alţii </span>(2001), conceput ca un „decameron românesc”. Preocupările de cercetător ale lui <span class="CharOverride-2">A.</span> sunt evidenţiate şi de editarea, în colaborare, a lucrării <span class="CharOverride-1">Basme române </span>(1996) de G. Dem. Teodorescu, într-o lecţiune nouă a manuscrisului, însoţită de un glosar şi o amănunţită notă filologică.</p>
			<p class="Heuristica___mici"><span class="CharOverride-2">Ediţii, antologii: </span>Al. O. Teodoreanu, <span class="CharOverride-1">Hronicul măscăriciului Vălătuc</span>, postfaţa edit<span class="CharOverride-1">.</span>,<span class="CharOverride-1"> </span>Bucureşti, 1992, <span class="CharOverride-1">Un porc de câne</span>,<span class="CharOverride-1"> </span>Bucureşti, 1992; M. Eminescu, <span class="CharOverride-1">Aur, mărire şi amor</span>,<span class="CharOverride-1"> </span>Craiova, 1992; „<span class="CharOverride-1">Istoria literaturii române de la origini până în prezent” de G. Călinescu. Dosarul critic</span>, Bucureşti, 1993 (în colaborare cu Rodica Pandele); G. Dem. Teodorescu, <span class="CharOverride-1">Basme române</span>,<span class="CharOverride-1"> </span>pref. Nicolae Constantinescu, Bucureşti, 1996 (în colaborare cu Rodica Pandele); <span class="CharOverride-1">Au mai păţit-o şi alţii</span>, Bucureşti, 2001; Al. Piru, <span class="CharOverride-1">Ultimile preciziuni şi comentarii critice</span>, pref. Eugen Simion, Bucureşti, 2004. </p>
			<p class="Heuristica___m_RPR"><span class="CharOverride-2">Repere bibliografice: </span>Al. Piru, <span class="CharOverride-1">Un dosar critic</span>, L, 1993, 11; Nicolae Manolescu, <span class="CharOverride-1">Habent sua fata...</span>, RL, 1993, 13; Claudiu Constantinescu, <span class="CharOverride-1">Ghid pentru retrăire</span>,<span class="CharOverride-1"> </span>RL, 1993, 14; Florin Mihăilescu, <span class="CharOverride-1">Enigma „Istoriei”</span>,<span class="CharOverride-1"> </span>ST, 1993, 9; Simion, <span class="CharOverride-1">Fragmente</span>, I, <span class="CharOverride-1">132–136.</span>  &#9;<span class="Semnatura">***</span></p>
			<p class="Heuristica-PRIMUL"><span class="titlu-12">ANGHEL, Petru</span> (4.IV.1931, Ciugud, j. Alba), poet. Este fiul Paraschivei şi al lui Petru Anghel, ţărani. După terminarea şcolii primare în satul natal, urmează liceul la Alba Iulia (1942–1950) şi Facultatea de Filologie a Universităţii din Bucureşti, secţia limba şi literatura română (1950–1954). A funcţionat ca lector la Direcţia Generală a Presei şi Tipăriturilor, redactor la Editura pentru Literatură şi la Editura Tineretului, apoi în cadrul Consiliului Naţional al Organizaţiei Pionierilor şi al Consiliului Culturii şi Educaţiei Socialiste. A debutat cu poezie în „Gazeta literară” (1954). Editorial, a debutat cu volumul de versuri <span class="CharOverride-1">Final deschis</span> (1967). A mai colaborat la „România literară”, „Luceafărul”, „Tribuna”, „Steaua”, „Transilvania”, „Familia”, „Vatra”, „Discobolul” ş.a. Pentru volumul <span class="CharOverride-1">Fiinţa noastră cea de toate zilele</span> (1977) a fost distins cu Premiul Asociaţiei Scriitorilor din Sibiu.</p>
			<p class="Heuristica-BASE">Debutând editorial la finele deceniului al șaptelea al secolului al XX-lea, <span class="CharOverride-2">A. </span>aderă la direcția tradiționalistă a liricii neomoderniste. Cu toate că admirația pentru G. Bacovia și Lucian Blaga este declarată adesea, poezia lui vădește mai degrabă înrudiri tematice, stilistice și de viziune cu George Coșbuc, Octavian Goga, St. O. Iosif, chiar cu Ion Pillat ori cu postbelicii Ion Brad, Ion Gheorghe și Ioan Alexandru. Versurile lui <span class="CharOverride-2">A.</span> împărtășesc sentimentul vulnerabilității omului înstrăinat de lumea satului. Mirajul citadin, șocul războiului ori moartea (a părinților și a tradițiilor) dezechilibrează rânduiala arhaică, așa încât urmașii țăranilor riscă să nu se mai (re)cunoască. Simțindu-se chemat să-i reprezinte pe fiii risipitori („Azi vin la voi și-mi pare că-s unul dintre oaspeți” – <span class="CharOverride-1">Despre păsări</span>), poetul refuză condiția de martor perplex al deruralizării satului și se ipostaziază într-un bard al vechii lumi. Astfel, imnurile și odele, închinate mamei, tatălui, Ciugudului natal, Transilvaniei sau martirilor săi (în special Iancu și Horea), contrabalansează elegiile aparent deznădăjduite, tot mai prezente în cărțile deceniului al nouălea – <span class="CharOverride-1">Foșnetul verii în Transilvania</span> (1983), <span class="CharOverride-1">Facă-se voia voastră</span> (1985), <span class="CharOverride-1">Fondul principal de cuvinte</span> (1986). Satul ideal nu e pentru autor<span class="CharOverride-2"> </span>doar o fantasmă, ci o realitate cât se poate de concretă, care se relevă celor cu vederea nepervertită în fiecare fir de iarbă: „Tu, Petru Anghel, ochii ți-i ascunde/ adânc în somnul frunzei, așternut/ la rădăcina lacrimei de unde/ se vede văzul celui nevăzut” (<span class="CharOverride-1">Toamna</span>). Acesta este, de altfel, laitmotivul majorității poeziilor, inclusiv al celor „angajate”, realist-socialiste sau naționalist-comuniste. Fapt simptomatic, relațiile familiale cântate de <span class="CharOverride-2">A.</span> par cvasiaseptice, toţi sunt izbăviți de orice defecte, iubirea, respectul, admirația, de nu venerația, caracterizând apropierile dintre ei. Parcă deposedați de individualitate, sunt doar ramuri ale unui arbore genealogic cu valoare simbolică, destinat proslăvirii țării: „Ei se cuprind de liniștea acelui crez/ numit atât de simplu: România;/ o, frații mei, în toate cărămizile eu vă visez,/ Victoria, Ion, Gheorghe, Maria...” (<span class="CharOverride-1">De țară</span>). Pe cât de conformă ideologiei naționalismului ceaușist se dovedește această perspectivă, pe cât de emfatică, funcţionând cu o retorică uniformă, pe atât de subversivă ar putea fi ea considerată. Țăranii lui <span class="CharOverride-2">A. </span>refuză să fie metamorfozați în proletari, de vreme ce trăiesc <span class="CharOverride-1">sub specie aeternitatis</span>, izbăviți de vicierile propagandistice: „Când voi veni acasă din lume,/ ostenit și cu ochiul diform,/ necunoscut de nimeni, fără nume,/ în lada de zestre a mumii o să dorm” (<span class="CharOverride-1">Lada de zestre</span>). Pe de altă parte, intimismul erotic nu intră în atenţie, căci ar constitui o erezie când reperele tradiției tind să fie nesocotite; singurul patos îngăduit este cel etic, familial ori patriotic. Previzibil, riscul epigonismului și al manierismului afectează lirica lui <span class="CharOverride-2">A.</span>, pericole declamate într-o artă poetică din 1988, intitulată <span class="CharOverride-1">Amurg</span>: „Când nimeni nu te mai cunoaște,/ plecat din sat de-atâta vreme/ (dar asta-i, în literatură,/ cea mai banală dintre teme),/ când nici tu nu mai știi pe nimeni/ dintre colegii de primară/ (pe coarda asta, vai, atâția/ poeți minori se văietară)”. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Final deschis</span>, Bucureşti, 1967; <span class="CharOverride-1">Firul de iarbă</span>, Bucureşti, 1970; <span class="CharOverride-1">Frumosule fiu</span>, Bucureşti, 1975; <span class="CharOverride-1">Fiinţa noastră cea de toate zilele</span>, Bucureşti, 1977; <span class="CharOverride-1">Frunza, în octombrie</span>, Bucureşti, 1979; <span class="CharOverride-1">Foşnetul verii în Transilvania</span>, Bucureşti, 1983; <span class="CharOverride-1">Facă-se voia voastră</span>, Bucureşti, 1985; <span class="CharOverride-1">Fondul principal de cuvinte</span>, Bucureşti, 1986; <span class="CharOverride-1">Fascinaţia ierbii</span>, Bucureşti, 1988; <span class="CharOverride-1">Fermece pentru copii (din fermecate farmacii)</span>, Bucureşti, 1993; <span class="CharOverride-1">Foamea de aer,</span> Bucureşti, 2003; <span class="CharOverride-1">Final deschis</span> <span class="CharOverride-1">(antologie lirică)</span>, Alba Iulia, 2010; <span class="CharOverride-1">Frunza memoriei sau memoria frunzei</span>, dialoguri consemnate de Ioan Bâscă, pref. Diana Câmpan, Alba Iulia, 2011.</p>
			<p class="Heuristica___m_RPR"><span class="CharOverride-2">Repere bibliografice: </span>Camil Baltazar, <span class="CharOverride-1">„Final deschis”</span>, VR, 1967, 12; Florin Manolescu, <span class="CharOverride-1">„Firul de iarbă”</span>, RL, 1970, 20; Mircea Ivănescu, <span class="CharOverride-1">Profesiune de credință</span>, T, 1975, 8; Dorin Tudoran, <span class="CharOverride-1">Discreția metaforei</span>, LCF, 1975, 21; Felea, <span class="CharOverride-1">Aspecte</span>, I, <span class="CharOverride-1">102–105</span>,<span class="CharOverride-1"> </span>II,<span class="CharOverride-1"> 158–160</span>, Mirela Roznoveanu, <span class="CharOverride-1">Nostalgia spațiului natal</span>, LCF, 1978, 19; Irina Petraș, <span class="CharOverride-1">Casa fără seamăn părintească</span>, ST, 1987, 2. &#9;<span class="Semnatura">Cs.B.</span></p>
			<p class="Heuristica-PRIMUL"><span class="titlu-12">ANGHELESCU, Adrian</span><span class="CharOverride-2"> </span>(2.II.1940, Câm&#173;pulung), critic şi istoric literar. Este fiul Eugeniei (n. Suicescu) şi al lui Gheorghe Anghelescu, funcţionar. După absolvirea liceului din Câmpulung (1959), urmează Facultatea de Limba şi Literatura Română a Universităţii din Bucureşti (licenţiat în 1964); tot aici îşi ia în 1988 doctoratul în filologie. Funcţionează ca redactor pentru literatură la cotidianul „Scânteia” (1964–1972), apoi ca instructor al Consiliului Culturii şi Educaţiei Socialiste (1972–1973) şi, în continuare, ca şef de secţie (1973–1976) şi redactor-şef (din 1976) al Editurii Eminescu, iar după 1989 ca redactor la Editura Fundaţiei Culturale Române şi la Societatea Română de Televiziune (1995–1996). Ulterior se stabileşte la Bonn, în Germania.</p>
			<p class="Heuristica-BASE">Culegerea de studii şi eseuri <span class="CharOverride-1">Creaţie şi viaţă</span>, cu care debutează <span class="CharOverride-2">A.</span> în 1978, circumscrie în bună măsură aria de preocupări a istoricului şi criticului literar, aplecat asupra literaturii române moderne, şi ilustrează câteva teme şi strategii ce vor fi continuate şi amplificate în lucrările ulterioare. Se detaşează, prin masivitate şi noutatea punctului de vedere, studiul despre I.L. Caragiale, interpretarea urmând teoria bahtiniană a carnavalescului. Categoria aceasta, aplicată operei comice a scriitorului român, e însă preluată întrucâtva restrictiv, deoarece neglijează caracteristica de bază a râsului carnavalesc care, în accepţia lui Mihail Bahtin, se defineşte prin ambivalenţă (îl cuprinde şi pe cel care râde şi este interpretat ca regenerator), absentă la Caragiale. Aşa cum îl preia <span class="CharOverride-2">A.</span>, carnavalescul se reduce la grotesc şi caricatural. Mai pertinente se dovedesc celelalte interpretări: drumul iniţiatic în opera lui Mihail Sadoveanu, prin prisma căruia criticul reabilitează (ca scrieri importante) naraţiuni marginalizate de tradiţia exegetică (<span class="CharOverride-1">Strada Lăpuşneanu</span>, <span class="CharOverride-1">Morminte</span> şi <span class="CharOverride-1">Oameni din lună</span>); „sublimul omenescului” la Tudor Arghezi într-un text de asemenea marginalizat după moartea poetului (<span class="CharOverride-1">Cântare omului</span>). Pasiunea recuperării se materializează în chip definitoriu în tripticul de comentarii despre G.M. Cantacuzino, în restituirea căruia <span class="CharOverride-2">A.</span> s-a manifestat şi ca editor. Tot ca investigaţie de recuperare reţine atenţia articolul despre dramaturgia (operă postumă) lui Traian Chelariu. Volumul <span class="CharOverride-1">Vârstele lui Proteu</span> (1984) tratează, cu intenţie monografică, despre baroc, urmărind devenirea acestuia de la formele de „proto-baroc”/„prebaroc” din antichitatea ebraică, în literatură, filosofie, sculptură, arhitectură, până la „splendorile aurifulgente” ale Bizanţului, la Michelangelo, Bernini, secolul al XVIII-lea francez, Spania lui El Greco şi a Escorialului, iar de aici la prelungirile canonului baroc în secolul al XIX-lea (autorul operează fine analogii şi disocieri de romantism) şi zorii secolului al XX-lea (D’Annunzio). Cu <span class="CharOverride-1">Vedere dinspre Eyub</span> (1986), interesul istoricului literar se deplasează spre memorialistica de călătorie. Editorul lui N. Iorga (cel din <span class="CharOverride-1">Istoria românilor prin călători</span>) este el însuşi un împătimit al însemnărilor de voiaj şi al imagologiei, cercetând cu acribie arcanele frământatelor şi instabilelor secole al XVII-lea şi al XVIII-lea valahe şi moldave (domniile lui Constantin Brâncoveanu, Despot, Constantin Mavrocordat ş.a.), reconstituind scenarii şi mentalităţi sau, coborând mai aproape de noi, investigând memorialistica de călătorie a lui Gala Galaction spre a descifra în ea figura autorului (Eyubul din sintagma titulară a cărţii lui <span class="CharOverride-2">A. </span>este evocat de scriitor într-una din însemnările sale). Aici, ca şi în lucrarea despre baroc, exegetul dovedeşte voluptăţi de erudit ce stăruie în atmosfera creată de bogata informaţie reconstitutivă, visând pe documente şi învestindu-le imaginativ, reuşind astfel să evite acumularea sufocantă prin exces terminologic şi sicitate. Cercetarea tipologiei barochiste se continuă, acum în chip aplicativ, în cartea <span class="CharOverride-1">Barocul în proza lui Arghezi</span> (1988), alimentată, la palierul ei teoretic, de sintezele lui E.R. Curtius, G.-R. Hocke, Eugenio d’Ors şi alţi autori, urmaţi şi în privinţa accepţiunii termenului „baroc”. Aplicarea se dovedeşte pertinentă, întrucât se bazează pe funciara durabilitate a eului creator arghezian şi pe tensiunile niciodată stinse ale acesteia, deşi tinzând spre o <span class="CharOverride-1">concordia discors</span>. Comentariul taxonomic al criticului recurge la tipologia carnavalescului uman, făpturile hibride, la simbolistica măştilor, creaturi ca „junele decrepit”, „prostul solemn”, la tehnica „desenului complex”, a zoomorfismului şi reificării sau la poetica abstracţiunii etc., selectând din proza lui Arghezi tot ceea ce se raliază unui stil al exagerării, diformului, iregularului, grotescului, „absolutizării detaliului” etc. Achiziţiile cercetării rezervate prozei se extind, explicit şi mai ales implicit, şi asupra poeziei, aşa încât cartea defineşte lumea şi arta argheziană în ansamblul lor. <span class="CharOverride-1">Gânduri în asfinţit </span>(1999) este, într-o primă secţiune, un florilegiu de meditaţii aforistice provocate de contactul cu natura, cu reperele culturale (<span class="CharOverride-1">Biblia</span>, Goethe, Thomas Mann, Mircea Eliade ş. a.); cea de-a doua şi a treia conţin reflecţii – de data asta cu sursa în propria experienţă de viaţă – pe tema trecerii, a rememorării, a senectuţii şi morţii, pentru ca ultima secţiune să evoce episoade autobiografice: flashuri din copilărie şi adolescenţă, din diverse călătorii etc. Pasiunea excursiei culturale rezultă şi dintr-un memorial al unei călătorii în Tibet (2006), unde observaţia turistică este serios şi benefic concurată de informaţia livrescă.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Creaţie şi viaţă</span>, Bucureşti, 1978; <span class="CharOverride-1">Vârstele lui Proteu</span>, Bucureşti, 1984; <span class="CharOverride-1">Vedere dinspre Eyub</span>, Bucureşti, 1986; <span class="CharOverride-1">Barocul în proza lui Arghezi</span>, Bucureşti, 1988; <span class="CharOverride-1">Gânduri în asfinţit</span>, Bucureşti, 1999; <span class="CharOverride-1">Călătorie în Tibet prin Nepal</span>, Bucureşti, 2006. <span class="CharOverride-2">Ediţii:</span> Traian Chelariu, <span class="CharOverride-1">Teatru</span>, pref. edit., Bucureşti, 1976; G.M. Cantacuzino, <span class="CharOverride-1">Izvoare şi popasuri</span>, introd. edit., Bucureşti, 1977, <span class="CharOverride-1">Pătrar de veghe</span>, pref. edit., Cluj-Napoca, 1977; N. Iorga, <span class="CharOverride-1">Istoria românilor prin călători</span>, introd. edit., Bucureşti, 1981; N.B. Cantacuzino, <span class="CharOverride-1">Amintirile unul diplomat român</span>,<span class="CharOverride-1"> </span>pref. edit., Iaşi, 1994; Mihail Fărcăşanu [Mihail Villara], <span class="CharOverride-1">Frunzele nu mai sunt aceleaşi</span>, introd. edit., Bucureşti, 1997.</p>
			<p class="Heuristica___m_RPR"><span class="CharOverride-2">Repere bibliografice:</span> Zaciu, <span class="CharOverride-1">Lancea, 218–221</span>; Adam, <span class="CharOverride-1">Planetariu</span>, <span class="CharOverride-1">252–255</span>; Piru, <span class="CharOverride-1">Critici</span>, <span class="CharOverride-1">224–226</span>; <span class="CharOverride-1">Dicţ. scriit. rom.</span>, I, <span class="CharOverride-1">86–88</span>.&#9; <span class="Semnatura">N.M.</span> </p>
			<div class="_idGenObjectLayout-1">
				<div id="_idContainer031">
					<div id="_idContainer029" class="_idGenObjectStyleOverride-1">
						<p class="Titlu-Nume-H">ANGHELESCU, Mircea </p>
						<p class="Titlu-mic-DATE">(12.III.1941, Bucureşti), istoric şi critic literar, editor. </p>
					</div>
					<div id="_idContainer030" class="_idGenObjectStyleOverride-1">
						<img class="_idGenObjectAttribute-1" src="04_AmAn_210-305-web-resources/image/AnghelescudMircea.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Georgetei Anghelescu (n. Bogdan), profesoară, şi al lui Enache Anghelescu, medic. Absolvent al Liceului „I.L. Caragiale” şi al Facultăţii de Filologie a Universităţii din Bucureşti, secţia arabă–română (1962), îşi susţine doctoratul în filologie în 1970 cu teza <span class="CharOverride-1">Elemente preromantice în literatura română </span><span class="CharOverride-1">până la 1840</span>, publicată în 1971 cu titlul <span class="CharOverride-1">Prero&#173;mantismul românesc</span>. După licenţă lucrează la Biblioteca Centrală de Stat, secţia de manuscrise, la Societatea de Ştiinţe Filologice (1967–1971), apoi va fi cercetător la Institutul de Istorie şi Teorie Literară „G. Călinescu”, unde între 1990 şi 1994 va deţine funcţia de director cu delegaţie. Din 1992 este profesor la Facultatea de Litere din Bucureşti. A mai fost secretar al Societăţii de Ştiinţe Filologice, secretar general al Asociaţiei de Studii Orientale din România (1973–1980), membru în Comitetul Român de Literatură Comparată, vicepreşedinte al Fun&#173;daţiei Culturale Române (1994–2003), preşedinte, ca succesor al lui Paul Cornea, al Asociaţiei de Literatură Generală şi Comparată din România (2009–2011). Efectuează un stagiu de specializare în literatura comparată la Universitatea Indiana din Blooming&#173;ton, SUA (1981). Debutează publicistic în 1961 la revista „Contemporanul”, iar editorial în 1967 cu volumul <span class="CharOverride-1">Barbu Delavrancea. Catalogul corespondenţei. </span>Mai colaborează la „Gazeta literară”, „Limbă şi literatură” (secretar de redacţie în 1965–1971), „Luceafărul”, „România literară”, „Revista de istorie şi teorie literară” (redactor-şef adjunct în 1974–1979), „Steaua”, „Viaţa românească”, „Transilvania” (unde susţine o cronică a ediţiilor), „Revue de littérature comparée” ş.a. Editor al culegerii <span class="CharOverride-1">Romanoara&#173;bica</span> (I–II, 1974–1976), publică studii despre relaţiile româno–arabe în reviste din Siria, Tunisia etc. Colaborează la lucrări colective, printre care <span class="CharOverride-1">Scriitori români </span>(1978), <span class="CharOverride-1">Dicţionarul scriitorilor români</span> (I–IV, 1995–2002), <span class="CharOverride-1">Dicţionarul esenţial al scriitorilor români </span>(2000) ş.a. Este căsătorit cu Nadia Anghelescu, arabistă. </p>
			<p class="Heuristica-BASE"><span class="CharOverride-2">A. </span>se impune ca un cercetător de valoare încă de la prima sa carte de istorie literară, <span class="CharOverride-1">Preromantismul românesc</span>. Spirit învăţat, stăpânind o informaţie bogată şi o bună pregătire teoretică, autorul trece în revistă accepţiile pe care le-a avut preromantismul în literaturile occidentale, pentru a găsi o definiţie a conceptului aşa cum a fost vehiculat la noi. Făcând în permanenţă raportări comparatiste, <span class="CharOverride-2">A.</span> constată că nu se poate vorbi în literatura română de un curent, de un univers preromantic şi cu atât mai puţin de o etapă preromantică; ceea ce se observă sunt doar elemente ce apar firesc la început sub forma sentimentalismului, coexistând cu un clasicism de structură (al folclorului, de exemplu) şi ulterior, foarte curând, cu romantismul. După preambulul teoretic, prima parte a cărţii se constituie ca o privire de ansamblu asupra culturii şi literaturii române de la sfârşitul secolului al XVIII-lea. În partea a doua se efectuează o adevărată operaţie de depistare a particularităţilor preromantice ale poeziei româneşti de până la 1840, urmărindu-se cum a fost receptat modelul occidental. Sunt relevate câteva motive tipice, recognoscibile şi în literatura română, care le preia, uneori însă convertindu-le, aşa cum se întâmplă cu poezia ruinelor, care în spaţiul nostru semnifică nu o dată patriotismul. Oricât de scrupulos şi de bun cunoscător al materiei, <span class="CharOverride-2">A.</span> nu poate depăşi treapta identificării elementelor preromantice, recunoscând că întreprinde „mai mult un studiu de istorie a tipologiilor, a răspândirii şi accepţiilor acestora, decât o valorificare critică şi estetică a lor”. A doua cercetare de sinteză a sa este <span class="CharOverride-1">Literatura română şi Orientul (sec. XVII–XIX)</span> (1975), care îşi propune un paralelism orientat spre alt punct cardinal şi etalat pe alte niveluri, încorporând mai mult decât literatura cultă. Valorile culturale ale Orientului au contribuit, se dovedeşte, într-o măsură însemnată la formarea unui cărturar ca Dimitrie Cantemir, dar, în acelaşi timp, au transmis înţelepciunea cărţilor populare, s-au reflectat în interesante jurnale de călătorie şi au inspirat, cu istoria lor multimilenară, poezia română de la V. Alecsandri la Al. Macedonski. Totul este înfăţişat cu metodă şi cu o cunoaştere temeinică mai cu seamă a literaturii vechi şi premoderne, către care autorul se întoarce adesea, ca în volumul <span class="CharOverride-1">Scriitori şi curente</span> (1982; Premiul Uniunii Scriitorilor). După ce parcursese literatura română de până la 1840 sub raport istoric şi tipologic, <span class="CharOverride-2">A.</span> avansează în timp, lărgindu-şi câmpul de cercetare cu <span class="CharOverride-1">Introducere în opera lui Grigore Alexandrescu</span> (1973) şi mai ales cu monografia <span class="CharOverride-1">Ion Heliade Rădulescu. O biografie a omului şi a operei</span> (1986; Premiul Academiei RSR). De la început se remarcă bogăţia informaţiei, spiritul sobru, echilibrat, refuzul oricărei literaturizări. Ca biograf, <span class="CharOverride-2">A.</span> lasă documentele să vorbească, situându-se în tradiţia lui Şerban Cioculescu, şi nu a lui G. Călinescu. Portretul se deduce din excursul biografic, în care viaţa se împleteşte foarte strâns cu opera. Sagacele cercetător umple mari lacune de istorie literară (de pildă, identificarea articolelor nesemnate ale lui Heliade), discută critic diversele ipoteze privind biografia, alcătuieşte o adevărată monografie a „Curierului românesc”, cea mai importantă publicaţie condusă de „părintele literaturii române”, aşa după cum rescrie şi istoria Revoluţiei de la 1848, a exilului şi a anilor ce au urmat, mai puţin ştiuţi, din viaţa lui Heliade. Textul e punctat de largi analize critice, cum este aceea despre <span class="CharOverride-1">Zburătorul</span> sau despre disputele filologice cu C. Negruzzi ş.a. Din cartea lui <span class="CharOverride-2">A.</span>, prima lucrare amplă şi de substanţă consacrată lui Heliade, se conturează pregnant figura marelui gazetar şi polemist, a neobositului animator în diverse domenii, precum filologia, teatrul, traducerile, tiparul, şi se desprinde imaginea scriitorului profesionist, animat de proiecte titanice şi de idei utopice, care şi-a pus întreaga operă în slujba ideii naţionale. <span class="CharOverride-1">Ion Heliade Rădulescu. O biografie a omului şi a operei</span> se înscrie cert în istoria literară ca o lucrare de referinţă. Nu lipsită de interes este şi <span class="CharOverride-1">Introducere în opera lui Petre Ispirescu</span> (1987), unde se argumentează pentru prima dată în mod convingător ideea că autorul lucrării <span class="CharOverride-1">Basmele românilor</span> nu a fost un simplu colportor şi tipograf, ci un folclorist şi un scriitor, tălmăcind naraţiunile populare în limbajul propriu şi lăsând posterităţii un semnificativ jurnal şi unele însemnări de călătorie. <span class="CharOverride-1">Lectura operei</span> (1986) îl relevă pe <span class="CharOverride-2">A.</span> ca pe un avizat cronicar al ediţiilor, unul dintre cei mai activi, iar <span class="CharOverride-1">Textul şi realitatea</span> (1988) ca pe un consecvent comentator al epocii premoderne şi moderne a literaturii române, unde se simte în elementul său. Sunt prezenţi şi unii autori din secolul al XX-lea. Menţionabilă, de asemenea, este încercarea de a teoretiza istoria literară într-o viziune modernă. Coordonata teoretică nu lipseşte nici din <span class="CharOverride-1">Literatură şi biografie</span><span class="CharOverride-2"> </span>(2005), o culegere de studii şi cronici a cărei primă secţiune, coincizând tematic cu titlul cărţii, se ocupă de jurnale şi romane biografice româneşti şi străine, în comentarii care ating chestiuni ca istorie şi memorie, naraţiune şi portret (toate acestea privite comparativ), identitate culturală, sau recitind literatura exilului, în aceeaşi notă a istoricului literar dublat de teoretician. <span class="CharOverride-1">Mistificţiuni </span>(2008) deschide un drum în epistemologia cercetării literare şi recuperează un teritoriu insolit, insuficient investigat şi valorizat de istoria literaturii, ca şi de cea a mentalităţilor. „Ficţiune a ficţiunii, adică o ficţiune care îşi mistifică propria identitate”, „mistificţiunea” deţine, din perspectiva lui <span class="CharOverride-2">A</span>., un statut major, deoarece „câtă vreme nu vom explora acest teritoriu umbros, incert, în bună parte necunoscut, al imitaţiilor şi falsurilor care acompaniază întotdeauna gustul public, moda, succesul într-un domeniu atât de sensibil precum creaţia literară, nu vom avea o reprezentare cuprinzătoare şi diversă a literaturii care le-a prilejuit”. Dovada importanţei fenomenului o face autorul cărţii redeschizând mai întâi dosarul unui fals celebru în materie de istorie, <span class="CharOverride-1">Cronica lui Huru</span>, care se revelează acum drept document de mentalitate al celor ce l-au produs, ca şi al celor ce l-au creditat şi exploatat literar (Gh. Asachi, Heliade, manualele şcolare etc.), apoi pe acela al <span class="CharOverride-1">Însemnării</span>... lui Dinicu Golescu. Dată drept jurnal de călătorie, scrierea e redescoperită din noua perspectivă de lectură drept o pledoarie mascată (pentru a înşela cenzura), „operă retorică şi propagandistică” cu substrat politic, pe care comentatorii au citit-o „cu naivitate, în cheie nepotrivită, nedreptăţind rafinamentul şi retorica plină de întortocheli precaute ale unuia dintre cele mai mari şi mai moderne, totuşi, spirite din prima jumătate a secolului al XIX-lea”. Reexaminate prin prisma „mistificţiunii” sunt unele texte înscrise în seria apocrifelor (cazul naraţiunilor mizând pe artificiul manuscrisului găsit, dar şi al mult discutatei, ca paternitate, <span class="CharOverride-1">Cântarea României</span>), cele din categoria „parodii, glume, farse în lumea literelor”, sunt reluate „afacerea Caion”, cazul lui Rudi Bernhardt (Radu Baltag), alias Adrien le Corbeau, autor al unui fals de răsunător ecou la începutul secolului trecut (<span class="CharOverride-1">Guy de Maupassant intime</span>), în fine este reinvestigat cazul „A. Mirea” – totul în logica strictă a demonstraţiei factologice şi a investigaţiei gen „policier”, urmărind efectele pe termen lung ale mistificărilor şi dezvăluindu-le partea nevăzută şi iradierea obscură. S-a spus că „focalizările lui Anghelescu sunt atât de pline de semnificaţie – istoricul literar are plăcerea de a identifica numai falsuri care spun adevărul despre evoluţia noastră culturală –, încât rămâi cu regretul că autorul nu si-a propus o istorie a literaturii române din unghiul «mistificţiunilor»“ (Alex Goldiş). <span class="CharOverride-2">A.</span> a mai publicat bune ediţii critice din operele lui N. Filimon (I–II, 1975–1978), Dinicu Golescu (1990), Vasile Boerescu (2007) şi Al. Ciorănescu (2009), a alcătuit/coordonat şi prefaţat antologiile <span class="CharOverride-1">Călători români în Africa</span> (1983), <span class="CharOverride-1">Poezia românească în epoca romantică </span>(1997), <span class="CharOverride-1">Viitorul trecutului </span>(2011) ş.a., a îngrijit ediţia <span class="CharOverride-1">Literatura populară română</span> de M. Gaster (1983), a coordonat volume colective de studii comparatiste, de antropologie culturală etc.. A scris prefeţe, uneori îngrijind şi textele unor ediţii din operele lui Grigore Alexandrescu, Ion Heliade-Rădulescu, D. Ralet, Constantin Sion, Radu Rosetti, Al. Macedonski, G. Bacovia, D. Caracostea, George Sand, Eugène Sue, Colette.</p>
			<p class="Heuristica_CITAT"><span class="CharOverride-1">Mircea Anghelescu este unul dintre cei mai serioşi istorici literari români actuali, care poate fi consultat oricând cu încredere. Scrie totdeauna pe baza lecturii directe a izvoarelor de epocă, defrişează zone încă insuficient studiate (legăturile dintre literatura română şi literaturile orientale, preromantismul românesc, de pildă, şi multe altele). Este şi un bun editor de texte clasice…</span></p>
			<p class="Heuristica_CITAT_semnat">ADRIAN MARINO</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Barbu Delavrancea. Catalogul corespondenţei</span>, Bucureşti, 1967;<span class="CharOverride-1"> Preromantismul românesc</span>, Bucureşti, 1971; <span class="CharOverride-1">Introducere în opera lui Grigore Alexandrescu</span>, Bucureşti, 1973; <span class="CharOverride-1">Literatura română şi Orientul (sec. XVII–XIX)</span>,<span class="CharOverride-1"> </span>Bucureşti, 1975; <span class="CharOverride-1">Scriitori şi curente</span>, Bucureşti, 1982; <span class="CharOverride-1">Ion Heliade Rădulescu. O biografie a omului şi a operei</span>, Bucureşti, 1986; ed. (<span class="CharOverride-1">Echilibrul între antiteze. Heliade – o biografie)</span>, Bucureşti, 2001; <span class="CharOverride-1">Lectura operei</span>, Bucureşti, 1986; <span class="CharOverride-1">Introducere în opera lui Petre Ispirescu</span>, Bucureşti, 1987; <span class="CharOverride-1">Textul şi realitatea</span>, Bucureşti, 1988; <span class="CharOverride-1">Dicţionar de termeni literari </span>(în colaborare), Bucureşti, 1995; <span class="CharOverride-1">Clasicii noştri</span>, Bucureşti, 1996; <span class="CharOverride-1">Paris. Oameni şi locuri</span>, Bucureşti, 1999; <span class="CharOverride-1">Cămaşa lui Nessus</span>, Bucureşti, 2000; <span class="CharOverride-1">Literatura română. Dicţionar de opere</span> (în colaborare), Chişinău, 2003; <span class="CharOverride-1">Literatură şi biografie</span>, Bucureşti, 2005; <span class="CharOverride-1">Mistificţiuni</span>, Bucureşti, 2008. <span class="CharOverride-2">Ediţii, antologii:</span> N. Filimon, <span class="CharOverride-1">Opere</span>, I–II, introd. edit., Bucureşti, 1975–1978; ed. 2, Târgovişte, 2005; Grigore Alexandrescu, <span class="CharOverride-1">Poezii. Proză</span>,<span class="CharOverride-1"> </span>Bucureşti, 1977 (în colaborare cu I. Fischer); D. Ralet, <span class="CharOverride-1">Suvenire şi impresii de călătorie în România, Bulgaria, Constantinopole</span>, pref. edit., Bucureşti, 1979; M. Gaster, <span class="CharOverride-1">Literatura populară română</span>, Bucureşti, 1983; <span class="CharOverride-1">Călători români în Africa</span>, pref. edit., Bucureşti, 1983; D. Caracostea, <span class="CharOverride-1">Scrieri alese</span>, I–III, pref. edit., Bucureşti, 1986–1992; Dinicu Golescu, <span class="CharOverride-1">Scrieri</span>, introd. edit., Bucureşti, 1990; Ion Heliade-Rădulescu, <span class="CharOverride-1">Corespondenţă inedită</span>, Bucureşti, 1992, <span class="CharOverride-1">Opere</span>, I–II, introd. edit., Bucureşti, 2002; Radu Rosetti, <span class="CharOverride-1">Amintiri</span>, I, Bucureşti, 1996; <span class="CharOverride-1">Poezia românească în epoca romantică</span>, pref. edit., Bucureşti, 1997; <span class="CharOverride-1">Im Dialog: Rumänische Kultur und Literatur, </span>Leipzig, 2000 (în colaborare cu Larisa Schippel); Vasile Boerescu, <span class="CharOverride-1">Din impresiunile unui călător prin ţară</span>, introd. edit., Târgovişte, 2007; Al. Ciorănescu, <span class="CharOverride-1">Eseuri europene</span>, pref. edit., Târgovişte, 2009; <span class="CharOverride-1">Literatura şi politicul</span>, introd. edit., Bucureşti, 2010; <span class="CharOverride-1">Viitorul trecutului</span>, introd. edit., Bucureşti, 2011.</p>
			<p class="Heuristica___m_RPR"><span class="CharOverride-2">Repere bibliografice:</span> Piru, <span class="CharOverride-1">Varia</span>, I, <span class="CharOverride-1">31–34</span>; Mircea Muthu, <span class="CharOverride-1">La marginea geometriei</span>, Bucureşti, <span class="CharOverride-1">53–57</span>; Al. Săndulescu, <span class="CharOverride-1">De la cronicari la simbolism</span>, VR, 1983, 6; Ioana Em. Petrescu, <span class="CharOverride-1">„Ion Heliade Rădulescu”</span>, LL, 1988, 1; Nicolae Manolescu, <span class="CharOverride-1">Istoria literară</span>, RL, 1988, 45; Florin Faifer, <span class="CharOverride-1">Exactitatea lecturii</span>, CRC, 1989, 3; Adrian Marino, <span class="CharOverride-1">Noua istorie literară</span>, TR, 1989, 16; Cornea, <span class="CharOverride-1">Semnele</span>,<span class="CharOverride-1"> 84–97</span>; Mihai Zamfir, <span class="CharOverride-1">Mereu alţi clasici</span>, RL, 1997, 14; Roxana Sorescu, <span class="CharOverride-1">Vitalitatea istoriei literare</span>, LCF, 1997, 28; Al. Săndulescu, <span class="CharOverride-1">Un istoric literar de încredere</span>, VR, 1997, 11–12; <span class="CharOverride-1">Dicţ. esenţial</span>,<span class="CharOverride-1"> 31–32</span>; Adrian Marino, <span class="CharOverride-1">Exilul cultural românesc</span>, OC, 2001, 11; Antonio Patraş,<span class="CharOverride-1"> Literatură şi exil</span>, RL, 2001, 9; Manolescu, <span class="CharOverride-1">Lista</span>, III, <span class="CharOverride-1">310–314</span>; Dan Mănucă, <span class="CharOverride-1">De la comparatism la istorie literară</span>, CL, 2002, 5; Bogdan Creţu, <span class="CharOverride-1">Glose pe marginea unor file de bibliotecă</span>, CL, 2006, 3;  Bianca Burţa-Cernat, <span class="CharOverride-1">Istoria literară ca rezervor de surprize</span>, OC, 2008, 418; Alex Goldiş, <span class="CharOverride-1">Pentru o istorie apocrifă a literaturii române</span>, CLT, 2008, 40; Cristea-Enache, <span class="CharOverride-1">Timpuri noi</span>, <span class="CharOverride-1">393–397</span>; Răzvan Voncu, <span class="CharOverride-1">Un deceniu de literatură română</span>, Bucureşti, 2009, <span class="CharOverride-1">281–292</span>; Iordan Datcu, <span class="CharOverride-1">Pagini de istorie literară</span>, Bucureşti, 2011, <span class="CharOverride-1">113–116</span>, <span class="CharOverride-1">410–412</span>; Ion Stanomir, <span class="CharOverride-1">Umbre pe pânza vremii</span>, Bucureşti, 2011, <span class="CharOverride-1">129–132</span>. &#9;<span class="Semnatura">Al.S., N.M.</span></p>
			<p class="Heuristica-PRIMUL"><span class="titlu-12">ANGHELESCU, Nadia</span> (27.IV.1941, Hărţăgani-Brad, j. Hunedoara), arabistă. Este fiica Stanei Pop (n. Ilie) şi a lui Emanuil Pop, profesori. Urmează liceul la Carei (1954–1957) şi Facultatea de Filologie, secţia arabă–română, a Universităţii din Bucureşti (1957–1961), după care este cadru universitar, devenind și şef al Catedrei de limbi orientale la Facultatea de Limbi şi Literaturi Străine şi directoare a Centrului de Studii Arabe (1994–2009) al Universităţii din Bucureşti. Îşi susține doctoratul în 1971 cu o lucrare de lingvistică. Debutează în 1966, în „Studii de literatură universală”, cu lucrarea <span class="CharOverride-1">Un clasic al prozei arabe: Djahiz</span>,<span class="CharOverride-1"> </span>iar editorial în 1971 cu volumul de traduceri<span class="CharOverride-1"> </span>(în colaborare) din nuvelistica arabă <span class="CharOverride-1">Cele mai ieftine nopți</span>. A ţinut cursuri de antropologie lingvistică arabă la Institutul Pontifical de Studii Arabe şi Islamice din Roma (1991), la Collège de France din Paris (1992), la École Normale Supérieure de la Paris – Fonteney-aux-Roses (1999) și la Université Lyon III „Jean Moulin” (2001–2002). Este căsătorită cu Mircea Anghelescu.</p>
			<p class="Heuristica-BASE"><span class="CharOverride-2">A.</span> se implică în promovarea culturii şi literaturii arabe în spaţiul cultural românesc atât prin traduceri, cât şi prin studii de lingvistică. Câteva dintre volumele sale interesează o sferă culturală mai largă. În <span class="CharOverride-1">Limbaj şi cultură în civilizaţia arabă</span> (1986) autoarea aplică teoria generală a intercondiţionării limbă–cultură, evidenţiind modul în care limba arabă contribuie la conturarea unui model cultural. Pornind de la ideea că nu atât limba în sine, cât atitudinea vorbitorilor ei poate arunca o lumină semnificativă asupra mentalităţii şi culturii arabe, <span class="CharOverride-2">A.</span> îşi propune să descifreze consecinţele acestui raport în literatură şi lingvistică. Analizele de strictă specialitate conduc spre un demers interpretativ care, depăşind aria lingvisticii, „se înscrie în linia deschizătoare de largi perspective cultural-comparatiste de studiere a problemelor de profunzime ale gândirii lingvistice şi relaţiei dintre gândire, semn şi limbaj, linie ilustrată la noi, între alţii, cu strălucire de un orientalist şi filosof de talia neuitatului Sergiu Al-George” (Cezar Baltag). Cartea a fost tradusă în italiană şi în franceză. <span class="CharOverride-1">Introducere în islam</span> (1993) este concepută în scopul de a pune la îndemâna musulmanilor şi a nemusulmanilor, care nu au avut acces la izvoarele originale ale islamului, o descriere clară, cuprinzătoare şi competentă a acestei religii. Structurată în opt capitole, lucrarea este o incursiune în domeniul religiei, politicii, moralei, ştiinţei, culturii, educaţiei islamice, constituindu-se ca un dialog între religii şi atestând importanta pondere a civilizaţiei islamice în cadrul spiritualităţii contemporane. <span class="CharOverride-1">Identitatea arabă. Istorie, limbă, cultură </span>(2009) e o masivă sinteză de interes cultural mai larg, în care componenta de istorie literară e de căutat în capitolele care vizează „discursul de legitimare” (la prozatorul al-Jahiz, din secolul al VIII-lea), „miturile identitare” cu circulaţie în literatură şi cultură (literatura şi umanismul arab, dragostea în poezie şi în proză), limba şi cultura arabă la creştinii din Orient, „renaşterea” culturală din secolul al XIX-lea, cultura arabă în epoca mondializării. Tot de sfera literaturii ţin capitolele <span class="CharOverride-1">Posibilităţile şi limitele traducerii</span>, <span class="CharOverride-1">Metafora conceptuală</span> din <span class="CharOverride-1">Introducere în studiul limbii</span> (2007). Un studiu modern, tradus și în franceză, este <span class="CharOverride-1">Limba arabă în perspectivă tipologică </span>(2000).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Limbaj şi cultură în civilizaţia arabă</span>, Bucureşti, 1986; <span class="CharOverride-1">Introducere în islam</span>, Bucureşti, 1993; <span class="CharOverride-1">Limba arabă în perspectivă tipologică</span>, București, 2000; <span class="CharOverride-1">Introducere în studiul limbii</span>, Bucureşti, 2007; <span class="CharOverride-1">Identitatea arabă. Istorie, limbă, cultură</span>, Iaşi, 2009. <span class="CharOverride-2">Traduceri:</span> <span class="CharOverride-1">Cele mai ieftine nopţi</span>, pref. Nicolae Dobrişan, Bucureşti, 1971 (în colaborare cu Ilie Bădicuţ); Yves Thoraval, <span class="CharOverride-1">Dicţionar de civilizaţie musulmană</span>, Bucureşti, 1997.<span class="CharOverride-1"> </span></p>
			<p class="Heuristica___m_RPR"><span class="CharOverride-2">Repere bibliografice:</span> Adrian Marino, <span class="CharOverride-1">Comparatism, arabism, exotism</span>, T, 1986, 50; Cezar Baltag, <span class="CharOverride-1">Mit, gândire, limbaj</span>, VR, 1987, 4; Maurice Borrmans, <span class="CharOverride-1">Linguaggio</span>, „Islamochristiana”, 1993, 366; Cornelia Ştefănescu, <span class="CharOverride-1">Accente pentru cunoaşterea unor tradiţii seculare</span>, JL, 1995, 9–12;<span class="CharOverride-1"> </span>Grete Tartler, <span class="CharOverride-1">Scriitori din lumea arabă</span>,<span class="CharOverride-1"> </span>RL, 2009, 24; Răzvan Voncu, <span class="CharOverride-1">O deconstrucție a discursului identitar arab</span>, CNT, 2010, 4;<span class="CharOverride-1"> A Festschrift for Nadia Anghelescu</span>, îngr. Andrei Avram, Anca Focşăneanu și George Grigore, Bucureşti, 2011. &#9;<span class="Semnatura">L.Bz.</span></p>
			<p class="Heuristica_PRIMUL_Semnat"><span class="titlu-12">ANI</span>,<span class="CharOverride-2"> </span>publicaţie apărută la Bucureşti, trimestrial, între decembrie 1935 și iunie 1938, cu subtitlul „Revistă de cultură armeană”; reapare între 1941 și 1943 ca „Anuar de cultură armeană”, cu subtitlul „Ani”, sub direcţia istoricului H. Dj. Siruni. După cum se arată în articolul „<span class="CharOverride-1">Ani” – titlul revistei</span>, din numărul inaugural, denumirea publicaţiei preia toponimul Ani, capitală a regatului armean în timpul dinastiei Bagratizilor (861–1080). Articolul-program, <span class="CharOverride-1">Câteva cuvinte</span>, este semnat de N. Iorga. Încă din primul număr sunt evidente eforturile redacției de a aduce la cunoştinţa publicului românesc cât mai multe realizări ale literaturii armene vechi, cu precădere de tip poetic. Vahan Ghemingian publică traducerea <span class="CharOverride-1">Rugăciunii la coborârea de pe cruce</span> de Sahak, ca şi a poemului <span class="CharOverride-1">Mi-am irosit comoara neîntinată</span> de Mesrob, autori importanţi pentru definirea specificului literaturii armene, dar şi a spiritualităţii creştine în general. H. Dj. Siruni face în articolul <span class="CharOverride-1">Secolul de aur</span> o prezentare generală a dezvoltării culturii armene în prima jumătate a secolului al V-lea, decelând ca momente hotărâtoare pentru constituirea unui climat de emulaţie artistică anii 407, când a fost tradusă în armeană cartea biblică <span class="CharOverride-1">Proverbele lui Solomon</span>, şi 434, când s-a realizat prima traducere integrală a <span class="CharOverride-1">Bibliei</span>. C. Odabaşian tălmăceşte din poetul Daniel Varujian (1915–1940), cu o prezentare de acelaşi neobosit H. Dj. Siruni. De altfel, aria de preocupări privind poezia îmbrăţişează spaţii culturale largi. Se publică scrisori ale lui Byron dintr-o mănăstire armenească de la Veneţia, studii care stabilesc sorgintea armenească a unor teme poetice celebre, precum Tristan şi Isolda, este evidenţiată admiraţia lui Victor Hugo pentru armeni, se comentează traducerile din Eminescu în armeană. Sunt de reţinut permanenta revalorizare a importantului act cultural reprezentat de traducerea <span class="CharOverride-1">Bibliei</span>, ca şi publicitatea făcută unor prozatori moderni, cum ar fi Ruben Zartarian, reprezentant de frunte al generaţiei decimate în timpul genocidului din 1915. Teatrul, analizat de la formele antice de manifestare, este urmărit cu precădere sub aspectul circulaţiei temelor, ca în cazul profilului personajului piesei <span class="CharOverride-1">Polyeucte</span> de Corneille (Vorcom Kuşaghian, <span class="CharOverride-1">Poliect şi originea sa armeană</span>), în piesa lui Beaumont şi Fletcher <span class="CharOverride-1">A King and No King</span> (Louis H. Gray, <span class="CharOverride-1">O dramă engleză de origine armeană</span>) ori sub aspectul originii unor nuclee tematice (Frederic Mecler, <span class="CharOverride-1">„Parsifal” şi originea sa armeană</span>). Alte intervenţii privesc contribuţiile armene la evoluţia artelor plastice româneşti (K.H. Zambaccian, <span class="CharOverride-1">Abgar Baltazar, pictor şi critic de artă</span>), la dezvoltarea criticii literare (Gr. L. Trancu-Iaşi, <span class="CharOverride-1">Garabet Ibrăileanu</span>), a liricii autohtone (Arşavir Acterian, <span class="CharOverride-1">Despre originea lui Mihail Eminescu</span>) ori la dezvoltarea învăţământului (H. Dj. Siruni, <span class="CharOverride-1">Gheorghe Asachi şi armenii</span>). Anuarul din 1941, dedicat operei lui N. Iorga, poate fi considerat exemplar pentru constanţa preocupărilor şi pentru anvergura culturală pe care o ilustrează publicaţia. &#9;<span class="Semnatura">I.I.</span></p>
			<p class="Heuristica_PRIMUL_Semnat"><span class="titlu-12">ANII DE UCENICIE</span>,<span class="CharOverride-2"> </span>revistă a studenţilor Şcolii de Literatură şi Critică Literară „M. Eminescu”, apoi a Institutului cu acelaşi nume, apărută la Bucureşti între 1951 şi 1955. Până în 1954 apare multigrafiată, numerele fiind organizate pe promoţii, respectiv pe ani de studii, cu o periodicitate stabilită în acest fel. Sub aspect doctrinar, publicaţia era destinată promovării lucrărilor literar-artistice ale tinerilor cursanţi, concepute în baza „reţetei” realist-socialiste, într-o şcoală menită să producă în serie modelele de urmat ale unei noi perioade din literatura română, aservită total dogmatismului ideologic marxist-leninist. Sunt prezenţi cu poezii Nicolae Labiş (<span class="CharOverride-1">Lui Nicolae Bălcescu, Balada vânzătorului de mărunţiş</span>), Florin Mugur (<span class="CharOverride-1">Cuvintele lui Stalin, La optsprezece ani</span>),<span class="CharOverride-1"> </span>Ion Gheorghe<span class="CharOverride-1"> </span>(<span class="CharOverride-1">Balada lui Ion şi-a lui Octombrie, Ţara mea, Pegasul meu</span>), Ion Horea (<span class="CharOverride-1">Noi purtăm în suflet primăvara, Gânduri lângă un ban de aramă</span>), Florenţa Albu (<span class="CharOverride-1">Roza</span>, <span class="CharOverride-1">Anii de studenţie, Pe Ceahlău</span>), Victor Tulbure, Ion Băieşu, Nicolae Stoian, Doina Ciurea, Ion Acsan, Daniel Drăgan, Horia Aramă. Proza este reprezentată prin fragmente de roman de Ion Grecea (<span class="CharOverride-1">Spionaj la graniţă</span>) şi Remus Luca (<span class="CharOverride-1">Ana Nucului</span>), în schiţe şi povestiri de Vera Hudici (<span class="CharOverride-1">Referinţă</span>), Radu Cosaşu (<span class="CharOverride-1">O ştire de câteva rânduri, Sunt de discutat probleme importante</span>), Ştefan Luca (<span class="CharOverride-1">Învăţătorul</span>) ş.a. Teatru publică Ana Ioniţă, iar Paul Goma dă un scenariu de film (<span class="CharOverride-1">1500 m plat</span>). În critică se exersează Lucian Raicu (<span class="CharOverride-1">Cu privire la unele procedee literare din romanul „Nicoară Potcoavă”, Moştenirea estetică a anului 1848</span>), Sonia Larian (<span class="CharOverride-1">Cei trei revizori din „Revizorul”</span>), Nicolae Stoian, Gheorghe Tomozei, Nicolae Labiş. Sunt traduse versuri din M.I. Lermontov, Victor Hugo, şi alţii Mai colaborează: Emilia Căldăraru, Rusalin Mureşan, Valeria Boiculesi, Aurel Martin, Gh. Achiţei, Aurel Covaci, Elena Dragoş, Irimie Străuţ. &#9;<span class="Semnatura">I.I.</span></p>
			<p class="Heuristica-PRIMUL"><span class="titlu-12">ANINEANU, Marta</span> (5.III.1914, Bucureşti – 15.VII.2000, Bucureşti), bibliolog, editor, istoric literar. Este fiica Elenei Andronescu, absolventă a Facultăţii de Litere şi Filosofie din Bucureşti, şi a colonelului Gheorghe Andronescu, fratele scriitoarei Smara (Smaranda Gheorghiu). Urmează şcoala primară şi liceul la Târgovişte, iar din 1932 e studentă la Facultatea de Litere şi Filosofie din Bucureşti, obţinând licenţa în istorie în 1937. În anul precedent absolvise Înalta Şcoală de Arhivistică şi Paleografie de pe lângă Arhivele Statului din Bucureşti, prezentând ca lucrare de diplomă un repertoriu al documentelor Ţării Româneşti, tipărit la scurtă vreme sub auspiciile aşezământului lui N. Iorga de la Vălenii de Munte. A semnat primele cărţi cu numele Marta Andronescu. Din 1948 până la pensionare (1972), a lucrat la Biblioteca Academiei Române ca paleograf, cercetător, şef al serviciului de manuscrise şi carte rară. A primit Premiul „Perpessicius” al revistei „Manuscriptum” pe anul 1982 pentru editarea corespondenţei lui V. Alecsandri. A publicat numeroase documente inedite privind literatura română din secolul al XIX-lea, colaborând cu articole de istorie, bibliologie şi istorie literară la revistele de specialitate („Studii şi cercetări de bibliologie”, „Revista de istorie şi teorie literară”, „Manuscriptum”), dar şi la „Gazeta literară”, „Luceafărul”, „Secolul 20”, „Magazin istoric” „Buletinul UNESCO”. Prin realizarea unor ediţii critice de referinţă ale operelor lui V. Alecsandri şi A.I. Odobescu, a adus o contribuţie însemnată la valorificarea patrimoniului literaturii române.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Repertoriul documentelor Ţării Româneşti publicate până azi. 1290–1508</span>, Vălenii de Munte, 1938; <span class="CharOverride-1">Catalogul corespondenţei lui Vasile Alecsandri</span>, Bucureşti, 1957. <span class="CharOverride-2">Ediţii:</span> Vasile Alecsandri,<span class="CharOverride-1"> Corespondenţă</span>, pref. G.C. Nicolescu, Bucureşti, 1960, <span class="CharOverride-1">Scrisori. Însemnări</span>, Bucureşti, 1964, <span class="CharOverride-1">Cele mai frumoase scrisori</span>, tr. şi pref. edit., Bucureşti, 1972, <span class="CharOverride-1">Opere</span>, VIII–X, Bucureşti, 1981–1985; A.I. Odobescu, <span class="CharOverride-1">Opere</span>, II, pref. Al. Dima, Bucureşti, 1967 (în colaborare cu Virgil Cândea); <span class="CharOverride-1">Scrisori către Vasile Alecsandri</span>, pref. edit., Bucureşti, 1978. </p>
			<p class="Heuristica___m_RPR"><span class="CharOverride-2">Repere bibliografice:</span> Perpessicius, <span class="CharOverride-1">Alte menţiuni</span>, I, <span class="CharOverride-1">56–61</span>,<span class="CharOverride-1"> 80–81</span>, III, <span class="CharOverride-1">235</span>; G. Pienescu, <span class="CharOverride-1">A.I. Odobescu</span>, RL, 2005, 2–6; Geo Șerban, <span class="CharOverride-1">Întâietatea doamnelor </span>(I), OC, 2011, 561. &#9;<span class="Semnatura">C.Pp.</span></p>
			<p class="Heuristica-PRIMUL"><span class="titlu-12">ANONIMUL BRÂNCOVENESC,</span> cronică a Ţării Româneşti scrisă la începutul secolului al XVIII-lea. Aparţine unui apropiat al lui Constantin Brâncoveanu, care, într-un colorat stil memorialistic, expune principalele evenimente ale domniei acestuia; a fost numită de editorul Constantin Grecescu <span class="CharOverride-1">Istoria Ţării Româneşti de la octombrie 1688 până la martie 1717</span>. Scrisă cu o vădită simpatie faţă de Brâncoveanu, fără a fi însă cronică oficială, asemenea celei a lui Radu Greceanu, cum consideră unii cercetători, <span class="CharOverride-2">A.B. </span>este consacrat aproape în întregime – potrivit titlului primului capitol, cel mai amplu – <span class="CharOverride-1">Domniei lui Costandin voevod, leat 7197</span>,<span class="CharOverride-1"> oct. 30 dni. </span>Capitolul următor, <span class="CharOverride-1">Domniia lui Ştefan Vodă Cantacuzino, meseţa martie 25, leat 7222</span>, include şi tragedia morţii lui Brâncoveanu, a celor patru fii ai săi şi a lui Ianache Văcărescu, iar ultimele două capitole, despre Nicolae şi Ioan Mavrocordat, sunt extrem de succinte, oprindu-se la începutul domniei celui de-al doilea. Într-o măsură mai accentuată decât în cazul altor cronici muntene – ai căror autori au fost identificaţi, uneori, după cercetări asidue –, această operă rămâne anonimă, deşi cel care a scris-o, în două etape, mai întâi în anii de glorie ai sfertului de secol brâncovenesc, apoi prin 1716–1717, se arată a fi fost un apropiat al Curţii domneşti, uneori ca martor ocular, alteori relatând din spusele unora „carii sânt vrednici de crezut”. Pe drept cuvânt, au fost înlăturate ipoteza formulată de I.G. Sbiera, reluată de N. Iorga şi de alţi cercetători, potrivit căreia autorul ar fi fost Radu Popescu, care, cuprins „de remuşcări”, ar fi dat o altă versiune părţilor finale ale <span class="CharOverride-1">Istoriilor</span> sale (N. Cartojan), precum şi aceea, neverosimilă, avansată de Scarlat Struţeanu, care îl propunea ca autor pe ardeleanul Teodor Corbea. Chiar şi opiniile sugerate în anii din urmă (de Elvira Sorohan şi Dumitru Velciu), referitoare la spătarul Preda Brâncoveanu (văr al domnului) sau la postelnicul Constantin Strâmbeanu, nu au întrunit adeziunea istoricilor literari.</p>
			<p class="Heuristica-BASE">Textul, păstrat în cinci manuscrise (însă nu în toate integral), s-a bucurat în deceniile din urmă atât de o ediţie critică şi de unele retipăriri, cât şi de ample comentarii şi analize, ale căror concluzii îi subliniază valoarea literară, ce-l ridică pe autorul anonim deasupra altor cronicari munteni. Scrisă cu un deosebit talent al evocării, într-un limbaj de o remarcabilă naturaleţe, naraţiunea este împletită cu reconstituirea veridică a unor dialoguri, atât în stilul direct, cât şi în cel indirect. „Capacitatea de a vedea scenic, de a transcrie nuanţele dialogului este afară din comun” (G. Călinescu). Asemenea unui tablou provenit dintr-o şcoală celebră, dar neatribuit încă unui anume pictor, această cronică – pandant literar la monumentele arhitecturale şi artistice ale stilului brâncovenesc – aşteaptă încă „întoarcerea autorului”. „Multe şi vrednice de auzit istorii [...], faptele ce s-au întâmplat în zilele lui Costandin Vodă Brâncoveanu, care mă voi nevoi a le scrie cât voi putea” – îşi începe memorialistul istorisirea, manifestând un ataşament nedisimulat faţă de înţeleptul şi paşnicul domn. Lui i se datorează evocarea plină de semnificaţie a alegerii de către boieri, la moartea lui Şerban Cantacuzino – în locul fiului nevârstnic al acestuia –, a marelui logofăt Constantin Brâncoveanu, „neam de al lui Matei Vodă” Basarab, boierii adresându-i-se astfel: „Ne rugăm, nu lăsa ţara să între alţi oameni, sau răi, sau nebuni, să o strice, ci fii!”. La care Brâncoveanu, subliniind că „dumneavoastră m-aţi pohtit şi fără voia mea m-aţi pus domn în vremi ca acestea turburate, încungiuraţi de oşti de vrăjmaşi” (aluzie la confruntările dintre cele trei mari imperii vecine), le cere în mod solemn: „Deaca pohtiţi toţi, mi-e voia şi mie să-mi daţi un jurământ înaintea lui Hristos precum veţi fi cu dreptate şi, de ar veni vreo primejdie domnii[i] mele despre vreo parte, să staţi cu mine toţi!”. În această lumină se cuvine a fi privită reacţia severă a domnului atât faţă de abuzurile unora dintre slujitori, cât şi, mai ales, faţă de actele de „hiclenie” ale unor boieri, care l-au dus, în cele din urmă, la pieire. Iată, de pildă, cum se adresează el clucerului Constantin Ştirbei, cel „cam lung la unghii”, care „au luat de la ţară câte ceva şi despre domnie au ascuns”, de veneau la „divan, la domn, oameni de să jăluia de luările acelea”: „Cluceriu, când te-am trimis în ţară cu slujbe, fiind cu boierie, dreptate am poruncit să faci au nedreptate şi jafuri?”. La încercările de justificare ale acestuia, că „un covor şi nişte tipsii şi tingiri ce au fost luat mită, de au făcut nedreptate săracilor, zicea că le-au dăruit mânăstirii Strehaii”, Brâncoveanu ripostează cu umor: „Auziţi, boieri, cu jafuri şi nedreptăţi face pomene!”. Cu atât mai neaşteptată şi nedreaptă s-a dovedit a fi intriga stolnicului Constantin Cantacuzino, unchiul lui Brâncoveanu, pe care acesta „îl numiea tată, că de multe ori şi noi am auzit pe Costandin Vodă zicând că «eu tată n-am pomenit, de vreme ce am rămas mic de tată, fără cât pe dumnealui tata Costandin l-am cunoscut părinte în locul tătâne-mieu», şi altele ca acestea zicea acel fericit om”. Se găseşte aici, ca şi în alte pasaje similare, „cheia” cu ajutorul căreia cercetătorii se pot apropia de autorul ce a ştiut atât de bine să-şi ascundă identitatea – „splendid anonimat!” (G. Ivaşcu). Din scrisul său atât de natural, A.I. Odobescu ar fi putut scoate destulă materie pentru alte „scene istorice din cronicile româneşti”, alături de <span class="CharOverride-1">Mihnea-Vodă cel Rău </span>şi de <span class="CharOverride-1">Doamna Chiajna</span>.</p>
			<p class="Heuristica___mici"><span class="CharOverride-2">Ediţii:</span> <span class="CharOverride-1">Istoria Ţării Româneşti de la anul 1689 încoace, continuată de un anonim</span>, publ. August Treboniu Laurian şi Nicolae Bălcescu, „Magazin istoric pentru Dacia”, t. V, 1847, <span class="CharOverride-1">93–184</span>; <span class="CharOverride-1">Istoria Ţării Româneşti de la octombrie 1688 până la martie 1717</span>, îngr. şi introd. Constantin Grecescu, pref. Dan Simonescu, Bucureşti, 1959; reed. în <span class="CharOverride-1">Cronici brâncoveneşti</span>, îngr. şi postfaţă Dan Horia Mazilu, Bucureşti, 1988, <span class="CharOverride-1">238–307</span>, <span class="CharOverride-1">351–377</span>,<span class="CharOverride-1"> 401–404</span>.</p>
			<p class="Heuristica___m_RPR"><span class="CharOverride-2">Repere bibliografice:</span> I.G. Sbiera, <span class="CharOverride-1">Mişcări culturale şi literare la românii din stânga Dunării în răstimpul de la 1504–1714</span>, Cernăuţi, 1897, <span class="CharOverride-1">206–207</span>; N. Iorga, <span class="CharOverride-1">Cronicele muntene</span>, <span class="CharOverride-1">Întâiul memoriu</span>. <span class="CharOverride-1">Cronicele din secolul al XVII-lea</span>, Bucureşti, 1899, <span class="CharOverride-1">59–75</span>; N. Iorga, <span class="CharOverride-1">Despre cronici şi cronicari</span>, îngr. Damaschin Mioc, Bucureşti, 1988, <span class="CharOverride-1">51–63</span>, <span class="CharOverride-1">122–123</span>,<span class="CharOverride-1"> 138–139</span>; Călinescu, <span class="CharOverride-1">Ist. lit.</span> (1941), <span class="CharOverride-1">35–36, Ist. lit. </span>(1982), <span class="CharOverride-1">30–32</span>; Scarlat Struţeanu, <span class="CharOverride-1">Doi umanişti ardeleni la Curtea lui C. Brâncoveanu</span>, R, 1941, 1–2; Cartojan, <span class="CharOverride-1">Ist. lit.</span>, III, <span class="CharOverride-1">254–260</span>; Al. Piru, <span class="CharOverride-1">Literatura română veche</span>, Bucureşti, 1961, <span class="CharOverride-1">316–317</span>; Cioculescu, <span class="CharOverride-1">Varietăţi</span>, <span class="CharOverride-1">45–49</span>; Elvira Sorohan, <span class="CharOverride-1">Cronica anonimă despre Constantin Brâncoveanu. Contribuţii cu privire la data scrierii şi autorul ei</span>, AUI, limbă şi literatură, t. XII, 1966, fasc. 1; Ivaşcu, <span class="CharOverride-1">Ist. lit.</span>, I, <span class="CharOverride-1">261–264</span>,<span class="CharOverride-1"> 566</span>; <span class="CharOverride-1">Ist. lit.</span>, I,<span class="CharOverride-1"> 530–536</span>; <span class="CharOverride-1">Dicţ. lit. 1900</span>, <span class="CharOverride-1">39–41</span>; Rotaru, <span class="CharOverride-1">Valori</span>, II, <span class="CharOverride-1">101–123</span>; Dumitru Velciu, <span class="CharOverride-1">O ipoteză nouă cu privire la autorul „Cronicii anonime brâncoveneşti”</span>, LL, 1983, 3; <span class="CharOverride-1">Constantin Brâncoveanu</span>, coordonatori Paul Cernovodeanu şi Florin Constantiniu, Bucureşti, 1989, <span class="CharOverride-1">passim</span>; Manolescu, <span class="CharOverride-1">Istoria</span>, I, <span class="CharOverride-1">70–73</span>; Sorohan, <span class="CharOverride-1">Introducere</span>, <span class="CharOverride-1">256–273</span>; Mazilu, <span class="CharOverride-1">Noi</span>,<span class="CharOverride-1"> 221–223</span>. &#9;<span class="Semnatura">Il.M.</span></p>
			<p class="Heuristica_PRIMUL_Semnat"><span class="titlu-12">ANOTIMPURI,</span> revistă apărută la Paris, trimestrial, între ianuarie și decembrie 1955. Multiplicată prin metoda monotip, <span class="CharOverride-2">A.</span> este editată ca organ de presă al cenaclului cu același nume. Directorul publicaţiei este N.A. Gheorghiu, dar spiritul ce o dirijează şi o girează prin autoritatea sa academică este Basil Munteanu, de altfel şi semnatarul articolului-program <span class="CharOverride-1">Perspective</span>,<span class="CharOverride-1"> </span>cu care se deschide primul număr (ianuarie–martie), semnificativ şi pentru definirea literaturii de exil: „Poetul în exil priveşte totul – universul şi pe sine – cu alţi ochi, în altă optică, mai complexă decât cea curentă. La dedublările inerente oricărui creator de frumos se adaugă altele, specifice lui. El rămâne, pe de altă parte, cu sau fără voie, exponentul patriei de ieri”. Pentru toate numerele, coperta, de o extremă eleganţă, este executată de pictorul Horia Damian. De la început se poate remarca tendinţa de structurare a revistei pe anumite rubrici permanente. Una dintre acestea, „Cărţi şi reviste”, îşi propune să prezinte metodic producţia literară în limba română a exilului. Comentariile critice sunt asigurate de obicei de Constantin Amăriuţei, Mihai Niculescu, Eliza Cerbu, care semnează o cronică la romanul <span class="CharOverride-1">Forêt interdite</span> de Mircea Eliade, A. Burileanu, autor al unui eseu despre proza Hortensiei Papadat-Bengescu, Theodor Cazaban, cu un interesant comentariu despre eseistica franceză a lui Emil Cioran, precum şi de L.M. Arcade, Nicu Caranica. Într-un <span class="CharOverride-1">Post-scriptum</span> din primul număr, important pentru precizarea intenţiilor publicaţiei, se specifică: „Un grup de scriitori români cu orizonturi deosebite a izbutit să închege un nucleu coerent, datorită tocmai deosebirilor lor de formaţie şi de optică literară, numai pe temeiul unor nostalgii şi al aspiraţiei comune de a reda suflu de viaţă scrisului românesc pe tărâm străin. Faptul e simptomatic, plin de învăţăminte şi merită să fie relevat ca atare”. Sunt invitaţi să colaboreze toţi cei „pe care îi interesează fenomenul literar românesc în exil”, <span class="CharOverride-2">A.</span> fiind deschisă şi „tuturor scriitorilor români aflaţi în alte ţări” decât Franţa. Publică versuri Nicu Caranica, George Ciorănescu, Ioan Cuşa, Ion Pârvulescu, N.A. Gheorghiu, C. Amăriuţei, L.M. Arcade, Vasile Ţâra, iar pagini de proză – Mihai Niculescu. De menţionat că în primul număr e prezent Eugen Ionescu, sub pseudonimul Eustaţiu Vladimir, cu textul <span class="CharOverride-1">Încercare de introducere la o autobiografie</span>, iar în numărul 2–3 apare povestirea <span class="CharOverride-1">Fata căpitanului</span> de Mircea Eliade. &#9;<span class="Semnatura">N.F.</span></p>
			<div class="_idGenObjectLayout-1">
				<div id="_idContainer034">
					<div id="_idContainer032" class="_idGenObjectStyleOverride-1">
						<p class="Titlu-Nume-H">ANTEMIREANU, Alexandru </p>
						<p class="Titlu-mic-DATE">(pseudonim al lui Alexandru Damian; 1.VIII.1877, Tomşani, j. Prahova – 29.VI.1910, Bucureşti), poet, prozator, critic literar. </p>
					</div>
					<div id="_idContainer033" class="_idGenObjectStyleOverride-1">
						<img class="_idGenObjectAttribute-1" src="04_AmAn_210-305-web-resources/image/Imagse00001.png" alt="" />
					</div>
				</div>
			</div>
			<p class="Heuristica-PRIMUL"><span class="CharOverride-2">A.</span>, fiu al preotului Antemir Damian, frecventează la Ploieşti cursurile Liceului „Sf. Petru şi Pavel”, iar în 1895 se înscrie la Facultatea de Litere şi Filosofie a Universităţii din Bucureşti, pe care nu o va termina. Debutul său publicistic, din 1895, în cotidianul „Ţara”, este remarcat de liderul conservator Nicolae Filipescu, care îl angajează în acelaşi an la „Epoca”, unde rămâne ca redactor al rubricii „Tribuna literară” şi ca secretar de redacţie până la 1903, cu o întrerupere de zece luni în 1900, când e trimis de patronul său politic la Paris şi München. Din 1905 este secretar de redacţie la „Conser&#173;vatorul”. A mai scris articole politice pentru „Românul”, la „Timpul” şi la „Apărarea naţională” a fost, pentru scurtă vreme, secretar de redacţie, iar la „Epoca literară” a funcţionat ca redactor. În 1898 şi 1899, împreună cu St. O. Iosif şi cu sprijinul bănesc al lui I. Constantinescu-Stans, scoate revista literară „Floare-albastră”. În afara sutelor de articole politice sau literare (cronici, recenzii ş.a.), a mai colaborat cu versuri, schiţe, cronici literare şi dramatice, recenzii şi note la „Povestea vorbei”, „Revista literară”, „Convorbiri literare”, „Secolul”, „Litere–ştiinţe–arte”, „Noua revistă română”, „Pagini alese”, „Ilustraţiunea română”, „Revista poporului”, „Revista idealistă”, „Ro&#173;mânia ilustrată”. Va recurge şi la numeroase pseudonime (Alan, Demeter, Elvira Santorino, Emir, Hialmar şi Hyalmar, Lys, Lysandro, Pollux, Seraficus, Ulys, Vindex, Zara, Zaratustra). </p>
			<p class="Heuristica-BASE">Adept al lui Ferdinand Brunetière, <span class="CharOverride-2">A.</span> îşi făcuse un crez din teoria „falimentului ştiinţei” şi a „noului idealism”. După el, arta trebuie să se situeze în afara realităţii sociale, în zona „eternităţilor absolute şi transcendente”, artistul având datoria de a cultiva „frumosul absolut”, de a urmări un „ideal”. Viitorul ar aparţine romantismului idealist. În numele acestui viitor, <span class="CharOverride-2">A.</span> contestă sub raport artistic scrierile naturaliste şi critică orientarea estetică de la „Contemporanul”, mai ales pe C. Dobrogeanu-Gherea. Este şi unul dintre promotorii autohtonismului cultural şi artistic. În studiul <span class="CharOverride-1">Încercări critice. Junimea şi roadele ei </span>(1905) încearcă o judecată de ansamblu asupra rolului junimiştilor în evoluţia vieţii noastre intelectuale. Concluziile la care ajunge sunt negative. Deşi în câteva articole din „Floare-albastră” şi „Epoca” <span class="CharOverride-2">A.</span> susţine că literatura noastră populară nu are valoare artistică, a arătat totuşi interes pentru folclor şi a cules basme populare, publicate în volumele postume <span class="CharOverride-1">Zâna de pe tărâmul florilor</span> (1911) şi <span class="CharOverride-1">Păpuşică, păpuşică…</span> (1927). Un fragment de roman, <span class="CharOverride-1">Paştele fără prihană</span>, cu reminiscenţe autobiografice, şi, mai ales, romanul <span class="CharOverride-1">Din vremea lui Căpitan Costache</span>, editat abia în 1937, certifică însuşiri de romancier pe care nu şi le-a exploatat. Versurile din revista „Floare-albastră” sunt un reflex al variatelor lecturi de poezie franceză. Poeţii săi preferaţi erau Théophile Gautier şi Leconte de Lisle. A tradus, mediocru, din Leconte de Lisle şi J.-M. de Hérédia, dar a dat şi versiuni menţionabile din <span class="CharOverride-1">Taras Bulba</span> de N.V. Gogol şi <span class="CharOverride-1">Strigoii </span>de Henrik Ibsen, doar ultima fiind publicată în volum.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Încercări critice. Junimea şi roadele ei</span>, Bucureşti, 1905; <span class="CharOverride-1">Din vremea lui Căpitan Costache</span>, îngr. şi pref. Apriliana Medianu, Bucureşti, 1937. <span class="CharOverride-2">Culegeri:</span> <span class="CharOverride-1">Zâna de pe tărâmul florilor</span>, Bucureşti, 1911; <span class="CharOverride-1">Păpuşică, păpuşică…</span>,<span class="CharOverride-1"> </span>Bucureşti, 1927.<span class="CharOverride-2"> Traduceri:</span> Henrik Ibsen, <span class="CharOverride-1">Strigoii</span>, Iaşi, 1897.</p>
			<p class="Heuristica___m_RPR"><span class="CharOverride-2">Repere bibliografice:</span> S. Sanielevici, [<span class="CharOverride-1">Al. Antemireanu</span>], „Adevărul de joi”, 1898, 10, 11; <span class="CharOverride-1">Al. Antemireanu</span>, „Conservatorul”, 1910, 143; N. Davidescu, <span class="CharOverride-1">Al. Antemireanu</span>, F, 1927, 1–2; G. Tutoveanu, [<span class="CharOverride-1">Al. Antemireanu</span>], „Scrisul nostru”, 1929, 1, 3, 11, 1930, 1–6, 9–10; Iorga, <span class="CharOverride-1">Ist. lit. cont.</span> (1934), II, <span class="CharOverride-1">37</span>; <span class="CharOverride-1">Perpessicius</span>, Opere, VII, <span class="CharOverride-1">375–376;</span> Sadoveanu, <span class="CharOverride-1">Opere</span>, XVI, <span class="CharOverride-1">517–519</span>; D. Karnabatt, <span class="CharOverride-1">Bohema de altădată</span>,<span class="CharOverride-1"> </span>Bucureşti, 1944,<span class="CharOverride-1"> 177–190</span>; <span class="CharOverride-1">Dicţ. lit. 1900, 41–42</span>; <span class="CharOverride-1">Dicţ. scriit. rom.</span>, I, <span class="CharOverride-1">89–91</span>; Mircea Anghelescu, <span class="CharOverride-1">Un scriitor uitat: Al. Antemireanu</span>, ALA, 2003, 688. &#9;<span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">ANTICIPAŢIA</span>, revistă apărută la Bucureşti, lunar, între 1993 şi decembrie 1996, ca organ de presă al Societăţii Ştiinţă şi Tehnică, aflată sub egida Ministerului Cercetării şi Tehnologiei. Director onorific: Alexandru Mironov; redactor: Mihai Dan Pavelescu; secretar de redacţie: Constantin D. Pavel. Cum se arată în editorialul <span class="CharOverride-1">Ştiinţă şi imagi</span><span class="CharOverride-1">naţie</span>, semnat de Alexandru Mironov, revista intenţiona să reînvie tradiţia „Colecţiei «Povestiri ştiinţifico-fantastice»” (tipărită de mensualul „Ştiinţă şi tehnică”, între 1955 și 1974, și reluată în 1990 într-o a doua serie), pe care o continuă în numerotare şi despre care se vorbeşte ca despre un punct de răscruce în dezvoltarea literaturii SF pe teren românesc: „M-am hotărât împreună cu prietenii Ioan Albescu şi Mihai Dan Pavelescu să înfiinţez ceea ce se numeşte un <span class="CharOverride-1">holding</span>. Un <span class="CharOverride-1">holding SF – </span>de ce nu? – care să împresoare cititorul–ascultător–telespectator şi să-l ţină mereu pe calea cea bună”. Sunt promovaţi în primul rând autorii români ai genului: Liviu Radu, Geo Ovidiu Vitan, Camelia Onoiu, Bogdan-Tudor Bucheru, Marian Deaconu, Cristian şi Mihaela Ionescu, Traian Bădulescu, Vlad Romeo-Frânghiu, Emil Olteanu și, mai intens, Mihai Grămescu, Marius H. Luca, Constantin D. Pavel. În 1996 Voicu Bugariu publică o suită de articole dedicate tinerei literaturi SF autohtone, sub genericul <span class="CharOverride-1">Autori români</span>. Din literatura SF străină Cornel Robu tipăreşte cu intermitenţe un serial pe tema literaturii de gen europene şi americane, intitulat <span class="CharOverride-1">Premii, topuri, clasamente</span>. Într-un singur număr (516/1994) publicaţia găzduieşte nu mai puţin de trei autori străini, cu proze reprezentative: Frederik Pohl, <span class="CharOverride-1">Mituri ale creaţiei la rasele dispărute</span> (fără indicarea traducătorului), Brian W. Aldiss, <span class="CharOverride-1">Câmpia, nesfârşita câmpie</span> (în tălmăcirea lui Victor Cociş), Bruce Sterling, <span class="CharOverride-1">Strigoiul </span>(în româneşte de Florin Pîtea). De reţinut, alături de bogata iconografie, calitatea prezentării grafice, în efortul de a populariza acest tip de literatură cu precădere printre tineri. Alţi colaboratori: Eduard Pandele, Gabriela Buliga, Adina Chelcea, Cornel Daneliuc. &#9;<span class="Semnatura">I.I.</span></p>
			<p class="Heuristica-PRIMUL"><span class="titlu-12">ANTIM, Corneliu</span><span class="CharOverride-2"> </span>(pseudonim al lui Corneliu Ţânţu; 4.IX.1942, Ploieşti), poet. Este fiul Elenei (n. Athanasiu) şi al lui Anton Ţânţu. Urmează Liceul „I.L. Caragiale” din Ploieşti, absolvit în 1960, şi cursu&#173;rile Facultăţii de Limba şi Literatura Română a Universităţii din Bucureşti, absolvite în 1965, precum şi cele de istoria şi teoria artei (1974). A fost metodist la Centrul Judeţean Prahova al Creaţiei Populare, culegător de folclor, realizator de spectacole folclorice prezentate la festivaluri internaţionale, curator al unor saloane de artă şi programe expoziţionale internaţionale, editor de cataloage şi autorul unor studii de specialitate despre importanţi artişti plastici români. Din 1972 lucrează ca ziarist la „Romanian Review”, „România liberă”, „Curentul”, „Realitatea românească”, „Ziarul de Duminică”. După 1989 participă la diverse expoziţii, ca artist plastic, cu creaţii proprii (sculptură, grafică, instalaţie). Este autorul unui film documentar despre opera lui D. Paciurea, premiat la Festivalul Filmului de Artă de la Berlin (1978). Este membru al Uniunii Artiştilor Plastici (secţia critică) şi al Uniunii Ziariştilor Profesionişti. A debutat în 1963, la „Gazeta literară” şi editorial în 1976 cu <span class="CharOverride-1">Corabia de celofan</span>. Mai colaborează la „Viaţa românească”, „Luceafărul”, „Tribuna”, „Tomis”, „Ateneu”, „Astra”, „Calende”, „Arca”, „Ianus”, „Arta” ş.a.</p>
			<p class="Heuristica-BASE">Poezia lui <span class="CharOverride-2">A.</span>, de la volumul de debut la <span class="CharOverride-1">Culorile rostirii</span> (1986) sau la <span class="CharOverride-1">Pământul într-o lacrimă. Recviem liric la evenimentele zilei</span> (1995), ultimul un jurnal liric-retoric postrevoluţionar, aparţine unui modernism întârziat: un lirism concentrat, intens metaforic, vizionar-simbolic, în spatele imageriei presimţindu-se adesea un vid semantic. Totuşi, acestei lumi de „semne” inconsistente nu-i lipseşte o anumită materialitate, chiar dacă epurată de contingent. <span class="CharOverride-2">A.</span> este un corect poet orfic, care mizează pe efectul auditiv, pe sonoritatea ritualică a poemelor (se remarcă frecvenţa figurilor de sunet, în special a asonanţei), iar temele liricii sale sunt singurătatea, rostirea (Cuvântul), tăcerea, moartea, iubirea, înstrăinarea, teme majore, dar tratate într-un registru minor. Ultima carte, <span class="CharOverride-1">Călimara cu absint </span>(2010), precizează poetica autorului printr-un limbaj mai personalizat, muzical şi printr-o desuetă eleganţă stilistică: „Nici un orb n-ar uita,/ că-ntr-o noapte/ mari scuturi de argint nălbeau cămaşa străzilor./ Din care trupul tău/ abia se furişase/ cald/ în tulbure/ absenţă” (<span class="CharOverride-1">Rubaiat</span>).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Corabia de celofan</span>, Bucureşti, 1976; <span class="CharOverride-1">Culorile rostirii</span>, Bucureşti, 1986; <span class="CharOverride-1">Pământul într-o lacrimă. Recviem liric la evenimentele zilei</span>, Bucureşti, 1995; <span class="CharOverride-1">Călimara cu absint: cinci impresiuni lirice</span>, Bucureşti, 2010.</p>
			<p class="Heuristica___m_RPR"><span class="CharOverride-10">Repere bibliografice:</span><span class="CharOverride-11"> Dan Stanca, </span><span class="CharOverride-7">Protecţia lacrimii</span><span class="CharOverride-11">, LCF, 1996, 9; Dan C. Badea, </span><span class="CharOverride-7">Recviemul revoluţiei</span><span class="CharOverride-11">, CL, 1996, 6. &#9;</span><span class="Semnatura">R.D</span><span class="CharOverride-7">.</span></p>
			<div class="_idGenObjectLayout-1">
				<div id="_idContainer037">
					<div id="_idContainer035" class="_idGenObjectStyleOverride-1">
						<p class="Titlu-Nume-H">ANTIM IVIREANUL </p>
						<p class="Titlu-mic-DATE">(c. 1650 – 1716), cărturar, orator religios. </p>
					</div>
					<div id="_idContainer036" class="_idGenObjectStyleOverride-1">
						<img class="_idGenObjectAttribute-1" src="04_AmAn_210-305-web-resources/image/01_ANTIMsREANUL.png" alt="" />
					</div>
				</div>
			</div>
			<p class="Heuristica-PRIMUL">Originar din Iviria (veche denumire a Georgiei), a avut o tinereţe zbuciumată. Luat rob de turci, este dus la Constantinopol, unde avea să-şi dezvăluie înzestrarea pentru xilogravură, pictură şi broderie. Învaţă acum limbile turcă, greacă (veche şi modernă), arabă. Venit la Bucureşti (în intervalul dintre 1688 şi 1690) ca tipograf, în urma unei solicitări a domnitorului Constantin Brâncoveanu, probabil la recomandarea lui Dosithei Nottara, patriarhul Ierusalimului, <span class="CharOverride-2">A.I.</span> ajunge nu peste multă vreme în fruntea tipografiei domneşti. Călugărindu-se, îşi schimbă numele mirean, Andrei, chemându-se acum Antim. În 1691 scoate de sub teascurile Mitropoliei prima sa tipăritură, traducerea <span class="CharOverride-1">Învăţăturilor lui Vasile Macedoneanul către fiul său Leon</span>. Un an mai târziu semnează pentru prima dată Antim Ivireanul şi imprimă un <span class="CharOverride-1">Evangheliar greco–român</span>. În 1694 apare <span class="CharOverride-1">Psaltirea</span>, prima carte scoasă numai de el în româneşte. Numit în vara lui 1694 egumen la mănăstirea Snagov, tipăreşte aici, până în 1701, cincisprezece cărţi (în română, greacă, arabă, slavonă). În jurul lui <span class="CharOverride-2">A.I.</span> se formează, treptat, o adevărată şcoală tipografică: Mihai Ştefan (sau Iştvanovici), Gheorghe Radovici, ieromonahul Dionisie Floru. Părăsind Snagovul, poate şi în urma unor intrigi, <span class="CharOverride-2">A.I.</span> revine la Bucureşti, unde timp de patru ani, până în 1705, face să apară alte numeroase tipărituri, cele mai multe în greceşte. La 16 martie 1705 este ales episcop al Râmnicului, înfiinţând aici încă o tipografie. Prin lucrările editate, <span class="CharOverride-2">A.I.</span> ripostează, în numele Bisericii Ortodoxe, tendinţelor de extindere a catolicismului şi calvinismului, decis să apere puritatea doctrinei de imixtiunile heterodoxe. Convins că limba română este în stare să exprime conceptele teologice şi poate servi la oficierea serviciului divin, episcopul nu şovăie să o introducă în biserică, unde slavona începuse a-şi pierde supremaţia. La Râmnicu Vâlcea, ca şi la Târgovişte, unde are ca tipograf pe Gheorghe Radovici, publică, în româneşte, scrieri de bază pentru slujbele bisericeşti, ajutat de tipograful Mihai Iştvanovici. Contribuţia sa directă ţine mai mult de prezentarea artistică (ilustrarea cu gravuri, realizarea unor frontispicii, a majusculelor, vinietelor, executate în xilogravură). Concomitent, se ocupă de repararea şi zugrăvirea unor biserici, printre care Govora şi Cozia. În 1708, după moartea mitropolitului Teodosie, e înălţat la suprema demnitate ecleziastică a Ţării Româneşti. Dacă activitatea tipografică îi înlesnise ascensiunea, amestecul în politică îi va aduce sfârşitul. În timpul domniei lui Constantin Brânco&#173;veanu este cât pe ce să-şi piardă scaunul mitropolitan. Iertat, păstoreşte în tihnă sub Ştefan Canta&#173;cuzino. Acum înalţă Mănăstirea Tuturor Sfinţilor (1713), astăzi Antim, unde ar fi dorit să fie înmormântat, iar în 1714–1715 transferă la Bucureşti tipografia de la Târgovişte. Mai puţin iertător decât Brâncoveanu, Nicolae Mavrocordat îi obţine caterisirea. Acuzat de vrăjitorie şi de alte „meşteşuguri sataniceşti”, dar şi de uneltire contra puterii oto&#173;mane şi a domnitorului însuşi, în ultima parte a lunii septembrie 1716 imprudentul vlădică e condamnat la surghiun, în peninsula Sinai, la mănăstirea Sfânta Ecaterina. Încă în viaţă la 22 septembrie, pornind de îndată la drum spre locul exilului, e măcelărit de ostaşii turci din escortă, rămăşiţele fiindu-i azvârlite în Tundja, un afluent al Mariţei, lângă Adrianopol.</p>
			<p class="Heuristica-BASE">Înzestrarea artistică a lui <span class="CharOverride-2">A.I.</span> a fost bogată. Excela în xilogravură, dar era şi îndemânatic desenator şi un caligraf cu slovă măiastră. A fost editor şi tipograf, a tradus sau a compilat, a scris cărţi el însuşi. Dintre cele aproape patruzeci de cărţi tipărite de <span class="CharOverride-2">A.I.</span>, peste douăzeci au apărut în româneşte. Sunt, în general, tipărituri religioase, dar şi texte cu caracter didactic şi moral sau chiar scrieri laice, precum <span class="CharOverride-1">Alexandria</span> şi <span class="CharOverride-1">Floarea darurilor</span>. Este autorul a patru lucrări, la altele scrie predosloviile, închinările sau compune versurile omagiale, iar pentru câteva semnează „cuvântul de iertăciune” de la sfârşit. O remarcabilă valoare artistică are o prelucrare, fastuos ilustrată cu peste cinci sute de portrete, a <span class="CharOverride-1">Bibliei</span>, intitulată <span class="CharOverride-1">Chipurile Vechiului şi Noului Testament </span>(1709). Transpunând integral în româneşte principalele cărţi de cult, <span class="CharOverride-2">A.I.</span> contribuie, în mare măsură, la naţionalizarea serviciului divin, fiind considerat un creator al limbii liturgice româneşti. Scrierile ce îi încununează opera sunt predicile sau didahiile, după denumirea lor grecească. Lăsate în manuscris, ele au avut o circulaţie redusă, în câteva copii şi tipăriri fragmentare. Cea dintâi ediţie, realizată în 1886, după un manuscris din 1781, îi aparţine lui Ioan Bianu. Fie că e vorba de predica propriu-zisă sau sintetică, de omilie, pareneză sau panegiric, ceea ce frapează în aceste rostiri este că ele trec dincolo de cadrele înguste ale cazaniei, aşa cum poate fi întâlnită la Coresi sau la Varlaam, cu configuraţia ei stereotipă şi substanţa abstractă. Fireşte, <span class="CharOverride-2">A.I.</span> nu improvizează, el urmează regulile omileticii, având în minte pilda oratoriei bizantine (şi îndeosebi pe Ioan Hrisostom şi pe Theofilact). Cuvântările lui, care conţin pasaje de fină exegeză teologică, nu sunt însă nicidecum o expunere seacă şi pedantă. Predica are viaţă, culoare şi, în mişcarea ei, când solemnă şi înfiorată de simţăminte sublime, când lirică şi unduioasă, când aspră şi poruncitoare, se simte freamătul personalităţii aprige a Ivireanului. Originalitatea didahiilor stă în modul în care mitropolitul ştie să cearnă şi să prelucreze ideile sau tezele din care s-a inspirat, dar mai ales în stilul lor cuceritor. El nu urcă la amvon doar pentru a săvârşi un ritual. Vrea să instruiască, să educe, să deştepte conştiinţele somnolente. Cu indignare, vehemenţă sau cu mustrări părinteşti, denunţă păcatele obştei, îndeosebi ireligiozitatea şi nesupunerea în faţa cârmuitorului. În fond, <span class="CharOverride-2">A.I.</span> e un moralist auster, veghind cu ochi de Argus la păzirea bunelor moravuri şi irumpând tonitruant când i se pare că neregulile au întrecut măsura. O utopie creştină a perfecţiunii, în lumina supranaturală ce se revarsă din înalturi, se întrevede şi în didahiile acestui prelat ce avea un sentiment absolut al valorilor morale. Construcţia predicii urmează un plan riguros. După introducerea în subiect sau textul şi formula de adresare (pline de smerenie şi umilinţă creştină), vine exordiul (având ca punct de pornire anumite imagini din realitatea înconjurătoare ori unele principii şi maxime evanghelice), tratarea (în care se face uneori loc tâlcuirii alegorice) şi, în fine, încheierea. Între legendă şi istorie, între real şi ireal, didahiile, respirând aerul pur din <span class="CharOverride-1">Cartea Cărţilor</span>, pleacă de la litera ei, însă dezvoltă, se poate spune creator, premisele pe care străvechile istorii, ca nişte basme doldora de tâlcuri, le oferă. Accentuate cu mistică fervoare, unduindu-se ca sub line adieri sau înăsprindu-se şi congestionându-se în mânii viforoase, aceste cuvântări ar putea fi luate drept o emanaţie spontană a inspiraţiei unui arhiereu cu darul improvizaţiei fecunde. Aproape nimic rigid şi trudnic în discursul viu, cu suavităţi curate şi descărcări fulminante, al lui <span class="CharOverride-2">A.I.</span> În tipare care îi îngrădesc, dar nu-i reprimă imaginaţia, el toarnă o materie abundentă, pulsatilă, trasă apoi prin ţevăria fină a unui excurs teologic, cu o finalitate moralizatoare rareori disimulată. Retorica lui este hotărât tranzitivă, cathartică şi cu o dominantă psihagogică. „Doftor al sufletelor”, precum Iisus, s-ar voi preotul acesta intolerant de felul său şi absolutist în viziunile terestre şi escatologice care îl posedă. Îndemnând socratic la cunoaşterea de sine, el se osteneşte prin „lucrarea cuvântului” să salveze sufletul celui care, lipsit de „coiful mântuirii” şi de „pavăza credinţei”, poate ajunge „vrăjmaş luiş”. Idealul său etic, dedus din experienţa mirobolantă a personajelor biblice, se aşază ca sub o „stea noao” sub raza unui umanism creştin, care este un sigiliu al epocii. Paradoxul ar fi că acest cărturar cu o imaginaţie spectaculoasă şi terifiantă a răului, care s-ar fi desfătat, desigur, citind terţinele<span class="CharOverride-1"> Infernului </span>lui Dante, are o statornică încredere în posibilitatea unei lumi mai bune. Meliorist, propunerile lui de combatere a strâmbătăţii şi a stricăciunii conţin însă şi o doză de himeric. Mijesc în didahiile lui <span class="CharOverride-2">A.I.</span> şi muguri narativi, însă firul epic, subţiat şi lăsat în umbră de spectacolul ideii şi de mizanscena oratoriei, se fluidifică sub arcanele unui lirism alegoric, somptuos şi cu o vână de dramatism. Amprenta de naturaleţe, cu turnura oralităţii, dar şi un rafinament al simplităţii coexistă în perioadele încărcate cu tropi, amintind de arhitectonica arborescentă a barocului. Momentele de beatitudine a revelaţiei, de apoteoză mistică, ambitusul sublimităţii imnice şi sunetul elegiac, amplele interogaţii („întrebăciuni”) retorice şi apostrofele învolburate se intercalează cu paragrafele analitice, cu buchetul lor de noime şi de învăţăminte. Dacă predicile, cu ţesătura lor înflorată, vădesc o predispoziţie de a plasticiza, fără ornamentaţie excesivă, ele se înfiripă şi în structuri muzicale, polifonice, într-o gradaţie când suitoare, când coborâtoare, între care şerpuieşte în efluvii incantaţia. Comparaţiile, înavuţite cu pilde din „cărţile” <span class="CharOverride-1">Scripturii</span> sau din Sfinţii Părinţi, metafora, cu falduri grele sau vaporoase, sunt „stâlpările” unei parabole pulsând de sensuri. Prin această artă a cuvântului, exprimând o întreagă gamă de stări sufleteşti, mitropolitul se comunică şi pe sine, cu spiritul său neliniştit, tumultuos, dar şi contemplativ, pătimaş şi duios, frământat şi capricios. <span class="CharOverride-2">A.I.</span>, cel mai de seamă orator bisericesc la noi, a dat prin suita sa de didahii străluciri literare elocvenţei sacre.</p>
			<p class="Heuristica_CITAT"><span class="CharOverride-1">Spontaneitatea exordiilor, trecerea firească de la planul material la cel alegoric, reintrările familiare în chestiune, indignările, întristările, mustrările, interogaţiile retorice, curmate la timp înainte de a deveni bombastice, pasiunea ce echilibrează toată exacta maşinărie a cazaniei destăinuie un orator excelent şi un stilist desăvârşit. Didahiile rămân şi azi vii. </span></p>
			<p class="Heuristica_CITAT_semnat">G. Călinescu</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Predice făcute pe la praznice mari</span>,<span class="CharOverride-1"> </span>îngr. şi pref. I. Bianu, Bucureşti, 1886<span class="CharOverride-1">; Didahiile ţinute în Mitropolia din Bucureşti</span>, I–II, îngr. şi pref. Constantin Erbiceanu, Bucureşti, 1888–1889;<span class="CharOverride-1"> Sfătuiri creştine-politice</span>,<span class="CharOverride-1"> </span>tr. Constantin Erbiceanu, Bucureşti, 1890;<span class="CharOverride-1"> Din Didahiile ţinute la Mitropolia din Bucureşti</span>,<span class="CharOverride-1"> </span>îngr. I. Cornoi, Bucureşti, 1895;<span class="CharOverride-1"> Predicile ţinute la Mitropolia din Bucureşti</span>,<span class="CharOverride-1"> </span>pref. N. Iorga, Vălenii de Munte, 1911; <span class="CharOverride-1">Predici</span>, pref. P. V. Haneş, Bucureşti, 1915; <span class="CharOverride-1">Predici</span>, îngr. şi pref. Gabriel Ştrempel, Bucureşti, 1962; <span class="CharOverride-1">Didahii</span>, postfaţă Florin Faifer, Bucureşti, 1983;<span class="CharOverride-1"> Opere</span>, îngr. şi introd. Gabriel Ştrempel, Bucureşti, 1997; <span class="CharOverride-1">Didahii</span>, îngr. Mihail Stanciu şi Gabriel Ştrempel, Bucureşti, 2010.</p>
			<p class="Heuristica___m_RPR"><span class="CharOverride-2">Repere bibliografice:</span> Iorga, <span class="CharOverride-1">Ist. lit. XVIII</span>, I, <span class="CharOverride-1">336–347</span>; Călinescu, <span class="CharOverride-1">Ist. lit. </span>(1941), <span class="CharOverride-1">15–18</span>,<span class="CharOverride-1"> Ist. lit.</span> (1982), <span class="CharOverride-1">11–14</span>; Cartojan, <span class="CharOverride-1">Ist. lit.</span> (1996), <span class="CharOverride-1">358–371</span>; Piru, <span class="CharOverride-1">Ist. lit.</span>, I, <span class="CharOverride-1">266–279</span>; Radu Albala, <span class="CharOverride-1">Antim Ivireanul şi vremea lui</span>, Bucureşti, 1962; <span class="CharOverride-1">Ist. lit.</span>, I, <span class="CharOverride-1">530–546</span>; Călinescu, <span class="CharOverride-1">Opere</span>, XII, <span class="CharOverride-1">1082–1085</span>;<span class="CharOverride-1"> Dicţ. lit. 1900</span>, <span class="CharOverride-1">42</span>–<span class="CharOverride-1">44</span>; Fanny Djindjihaşvili, <span class="CharOverride-1">Antim Ivireanul, cărturar-umanist</span>, Iaşi, 1982; Mazilu, <span class="CharOverride-1">Proza</span>, II, <span class="CharOverride-1">177–208</span>; Manolescu, <span class="CharOverride-1">Istoria</span>, I, <span class="CharOverride-1">36−43</span>; Mazilu, <span class="CharOverride-1">Recitind</span>, I, <span class="CharOverride-1">429–433</span>, II, <span class="CharOverride-1">373–390</span>; Faifer, <span class="CharOverride-1">Cordonul</span>,<span class="CharOverride-1"> 10–42</span>;<span class="CharOverride-1"> </span>Eugen Negrici, <span class="CharOverride-1">Antim Ivireanul. Logos şi personalitate</span>, ed. 2, Bucureşti, 1997; Gabriel Ştrempel, <span class="CharOverride-1">Antim Ivireanul</span>,<span class="CharOverride-1"> </span>Bucureşti, 1997; <span class="CharOverride-1">Dicţ. analitic</span>, I, <span class="CharOverride-1">296–298</span>; Dan Horia Mazilu, <span class="CharOverride-1">Introducere în opera lui Antim Ivireanul</span>, Bucureşti, 1999; <span class="CharOverride-1">Dicţ. esenţial</span>,<span class="CharOverride-1"> 32–35</span>; Mazilu, <span class="CharOverride-1">Studii</span>, <span class="CharOverride-1">210–216</span>;<span class="CharOverride-1"> </span>Gheorghe Chivu, <span class="CharOverride-1">Didahiile lui Antim Ivireanul şi înnoirea limbajului predicii româneşti</span>, RL, 2008, 9–10. &#9;<span class="Semnatura">F.F.</span></p>
			<p class="Heuristica-PRIMUL"><span class="titlu-12">ANTOHI, Sorin</span> (20.VIII.1957, Târgu Ocna), istoric al ideilor, traducător. Este fiul Anetei Antohi (n. Tătaru) și al lui Nicolae Antohi, învăţători. A urmat la Iaşi Liceul „C. Negruzzi”, apoi a absolvit Facultatea de Filologie, secţia engleză–franceză, a Universităţii „Al. I. Cuza” (1984), după care a fost redactor al revistei „Opinia studenţească” (1980–1982), redactor-șef la revista studenţească „Dialog” (1982–1983), profesor la Liceul Industrial din Negreşti, judeţul Vaslui (1984–1988), filolog la Institutul de Istorie şi Arheologie „A. D. Xenopol” din Iaşi (1988–1990), director general pentru învăţământul preuniversitar (1990), apoi consilier în Ministerul Învăţământului și Științei (1990–1991). Urmează studii de specializare în istorie la École des Hautes Études en Sciences Sociales  din Paris (1990, 1992), predă ca <span class="CharOverride-1">visiting professor</span> în SUA (Ann Arbor, University of Michigan), Germania (Universität Bielefeld) şi Franţa (Université „Paul Valéry”, Montpellier III) în diverse perioade cuprinse în intervalul 1993–1999. Între 1997 şi 2002 îndeplineşte funcţia de prorector la Central European University din Budapesta, unde în 2000 ajunge profesor, iar în 2002 devine director fondator la Pasts, Inc. Center for Historical Studies. În 2006, în urma unui scandal legat de falsificarea CV-ului academic, demisionează din toate funcţiile. A debutat în 1973, la revista de liceu „Corolar”. A mai scris la „Echinox”, „Viaţa românească”, „Fahrenheit 451”, „Revista de istorie şi teorie literară”, „Contrapunct”, „22” ş.a., iar în 2008, pentru o scurtă perioadă, a condus revista „Cuvântul”. A organizat numeroase conferinţe şi seminarii internaţionale în România, Germania, Ungaria, Marea Britanie, Italia, Taiwan.</p>
			<p class="Heuristica-BASE">În <span class="CharOverride-1">Utopica. Studii asupra imaginarului social</span> (1991), cartea de debut a lui <span class="CharOverride-2">A.</span>, utopismul (utopologia), înţeles ca gen literar şi <span class="CharOverride-1">forma mentis</span> colectivă, e discutat în relaţie cu mitologia şi fantasmele personale, cu tiparele ideologiilor şi fobiile milenarismului, fiind analizate raporturile nihilism/propensiune afirmativă, statutul utopiei în diverse modele ontologice, ucronia şi acronia ş.a.m.d. <span class="CharOverride-1">Civitas imaginalis. Istorie şi utopie în cultura română</span> (1994) face pasul mai departe şi aplică tiparele cărţii precedente pe modelul românesc: utopism şi pragmatism în mentalităţile paşoptiste, utopie şi revoluţie, utopia eminesciană, constituirea limbajului social-politic modern în cultura română, Constantin Noica şi, mai ales, Emil Cioran, cel din <span class="CharOverride-1">Schimbarea la faţă a României</span>, totul axat pe complexele culturii române, pe teoria stigmatului etnic raportată la ideologii, la pedagogia socială şi la jocul etnocraţie/sincronie, izolaţionism/europenism ş.a.m.d. de-a lungul ultimelor două sute de ani în geografia socio-mentală românească. Subiectele delicate – paseismul reacţionar eminescian, adversităţile faţă de Revoluţia de la 1848, extremismul interbelic, amestecul de naţionalism şi <span class="CharOverride-1">„haine de soi”</span> din cărţile lui Cioran, organicismul şi utopia regresivă ce se regăsesc, de la Eminescu la puseurile antisincronizante de astăzi – sunt tratate contextualizat, cu circumstanţe atenuante, cu un real talent de arbitraj, <span class="CharOverride-2">A.</span> fiind un moderator prin excelenţă. Omul conjuncţiei (şi nu al disjuncţiei) se vede şi în textul care încheie volumul <span class="CharOverride-1">Exerciţiul distanţei. Discursuri, societăţi, metode</span> (1997), unde se face radiografia antinomiei occidentalism/autohtonism, fiecare cu argumentele şi contraargumentele lui, cu bovarismul, limitele şi deschiderile sale, totul conducând către ceea ce poate fi detectat ca fiind numitorul comun al scrierilor lui <span class="CharOverride-2">A.</span>, şi anume „a treia cale”. Cele optsprezece studii strânse aici acoperă mai bine de un deceniu din viaţa autorului (1985–1997): la un capăt <span class="CharOverride-1">Sunetul Utopiei</span> (1985), „mic exerciţiu alexandrin” în linia stabilită de Luca Piţu, iar la celălalt capăt un inedit excurs despre Adrian Marino şi „comparatismul utopic” sau notele despre gândirea lui Mihai Şora. Texte precum cele despre François Furet, Pierre Manent, Françoise Thom, Michel Foucault, Ioan Petru Culianu, despre menirea Bisericii şi ambiguităţile antroposofiei, despre „europenismul culturalist antimodern” şi capcanele postmodernităţii se situează „la răscrucea tuturor domeniilor şi metodelor”, cum spune autorul. Volumul <span class="CharOverride-1">Războaie culturale. Idei, intelectuali, spirit public</span> (2007) adună o serie de studii care au însoțit inițial traduceri din Allan Bloom, Mark Lilla ori Saul Bellow, al cărui roman <span class="CharOverride-1">Ravelstein</span> este supus unei spectaculoase decodificări pe multiple nivele. <span class="CharOverride-2">A.</span> a mai publicat cărţi de convorbiri cu câțiva dintre mentorii și afinii săi, care coagulează, dincolo de accidentul empatiei biografice, un important proiect ideologic în linia unui liberalism reflexiv: <span class="CharOverride-1">Al treilea discurs. Cultură, ideologie şi politică în România </span>(cu Adrian Marino, 2001); <span class="CharOverride-1">Mai avem un viitor? România la început de mileniu </span>(cu Mihai Şora, 2001); <span class="CharOverride-1">Oglinzi retrovizoare. Istorie, memorie şi morală în România </span>(cu Alexandru Zub, 2002); <span class="CharOverride-1">Ceea ce ne uneşte. Istorii, biografii, idei </span>(cu Moshe Idel, 2006); <span class="CharOverride-1">România noastră. Conversaţii berlineze </span>(cu Virgil Nemoianu, 2009). De asemenea, a editat un scurt dialog cu Cioran, purtat împreună cu Luca Pițu – <span class="CharOverride-1">Le Néant roumain. Un entretien – Neantul românesc. O convorbire</span> (2009). A coordonat volumele colective <span class="CharOverride-1">Dialog în libertate. Eseuri în onoarea lui Mihai Şora</span> (1997, în colaborare cu Aurelian Crăiuţu), <span class="CharOverride-1">Religion, Fiction and History. Essays in Memory of Ioan Petru Culianu</span> (I–II, 2001). A îngrijit (în colaborare cu Mona Antohi) antologia Ioan Petru Culianu, <span class="CharOverride-1">Jocurile minţii. Istoria ideilor, teoria culturii, epistemologie</span> (2002), despre al cărui șantier a scris, într-o amplă prefață ce se poate autonomiza ca volum de sine stătător, lucruri fundamentale. A editat antologia <span class="CharOverride-1">Modernism şi antimodernism. Noi perspective interdisciplinare</span> (2008), cuprinzând contribuții internaționale și autohtone de vârf.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Utopica. Studii asupra imaginarului social</span>, Bucureşti, 1991; <span class="CharOverride-1">Civitas imaginalis. Istorie şi utopie în cultura română</span>, Bucureşti, 1994; <span class="CharOverride-1">Exerciţiul distanţei. Discursuri, societăţi, metode</span>, Bucureşti, 1997; <span class="CharOverride-1">Al treilea discurs. Cultură, ideologie şi politică în România (Adrian Marino în dialog cu Sorin Antohi)</span>, Iaşi, 2001; <span class="CharOverride-1">Mai avem un viitor? România la început de mileniu (Mihai Şora în dialog cu Sorin Antohi)</span>, Iaşi, 2001; <span class="CharOverride-1">Oglinzi retrovizoare. Istorie, memorie şi morală în România</span> <span class="CharOverride-1">(Alexandru Zub în dialog cu Sorin Antohi)</span>, Iaşi, 2002; <span class="CharOverride-1">Ceea ce ne uneşte. Istorii, biografii, idei (Sorin Antohi în dialog cu Moshe Idel)</span>, Iaşi, 2006; <span class="CharOverride-1">Războaie culturale. Idei, intelectuali, spirit public</span>, Iaşi, 2007; <span class="CharOverride-1">Le Néant roumain. Un entretien – Neantul românesc. O convorbire</span> (în colaborare cu Emil Cioran şi Luca Piţu), ed. bilingvă, tr. (în colaborare cu Mona Antohi), îngr. şi pref., Sorin Antohi şi Mona Antohi, Iaşi, 2009; <span class="CharOverride-1">România noastră. Conversaţii berlineze </span>(în colaborare cu Virgil Nemoianu), Bucureşti, 2009. <span class="CharOverride-2">Antologii, ediţii: </span><span class="CharOverride-1">Dialog în libertate. Eseuri în onoarea lui Mihai Şora , </span>Bucureşti, 1997 (în colaborare<span class="CharOverride-1"> </span>cu Aurelian Crăiuţu); <span class="CharOverride-1">Between Past and Future. The Revolutions of 1989 and Their Aftermath,</span> Budapesta, 2000 (în colaborare cu Vladimir Tismăneanu); ed. (<span class="CharOverride-1">De la utopie la istorie. Revoluţiile din 1989 şi urmările lor</span>), tr. Marilena Andrei, Elena Neculcea şi Livia Szász, Bucureşti, 2006; <span class="CharOverride-1">Religion, Fiction, </span><span class="CharOverride-1">and History. Essays in Memory of Ioan Petru Culianu</span>, I–II, Bucureşti, 2001; Ioan Petru Culianu, <span class="CharOverride-1">Jocurile minţii. Istoria ideilor, teoria culturii, epistemologie</span>, introd. edit., Iaşi, 2002 (în colaborare cu Mona Antohi); <span class="CharOverride-1">Ioan Petru Culianu. Omul şi opera</span>, Iaşi, 2003; <span class="CharOverride-1">Narratives Unbound. Historical Studies in Post-Communist Eastern Europe</span>, Budapesta–New York, 2007 (în colaborare cu Balázs Trencsényi şi Péter Ápor); <span class="CharOverride-1">Modernism şi antimodernism. Noi perspective interdisciplinare</span>, Bucureşti, 2008. <span class="CharOverride-2">Traduceri: </span>Katherine Verdery, <span class="CharOverride-1">Compromis şi rezistenţă. Cultura română sub Ceauşescu</span>, Bucureşti, 1994 (în colaborare cu Mona Antohi); Mihai Şora, <span class="CharOverride-1">Despre dialogul interior</span>, postfaţă Virgil Nemoianu, Bucureşti, 1995 (în colaborare cu Mona Antohi).</p>
			<p class="Heuristica___m_RPR"><span class="CharOverride-2">Repere bibliografice: </span>Florin Manolescu, <span class="CharOverride-1">Utopologie</span>, LCF, 1992, 5; Ştefan Borbély, [<span class="CharOverride-1">Sorin Antohi</span>], APF, 1993, 5, 2002, 7–8, CNT, 2008, 5; Adrian Marino, <span class="CharOverride-1">O nouă istorie a ideilor, </span>LAI, 1995, 30 ianuarie; Cristian Preda, <span class="CharOverride-1">Utopia între modele europene şi experienţe româneşti</span>,<span class="CharOverride-1"> </span>„Sfera politicii”, 1995, 33; Mircea Mihăieş, [<span class="CharOverride-1">Sorin Antohi</span>], CU, 1997, 9, 1999, 4, RL, 2006, 44; Andrei Pippidi, <span class="CharOverride-1">The Practice of Remoteness</span>, în <span class="CharOverride-1">East Central Europe – L’Europe du Centre-Est. Eine wissenschaftliche Zeitschrift</span>,<span class="CharOverride-1"> </span>XXVI, partea I, Budapesta, 1999, <span class="CharOverride-1">153–156</span>; Opriţă, <span class="CharOverride-1">Anticipaţia</span>, <span class="CharOverride-1">548–551</span>; Borbély, <span class="CharOverride-1">Cercul</span>, <span class="CharOverride-1">76–79</span>; Mihăilescu, <span class="CharOverride-1">Lit. rom. postceauşism</span>, III, <span class="CharOverride-1">81–92</span>, <span class="CharOverride-1">362–367</span>; Cristian Vasile, <span class="CharOverride-1">Despre centrismul umanist</span>, APF, 2009, 9; Al. Cistelecan, <span class="CharOverride-1">Un şantier deschis şi provocator</span>, CLT, 2011, 20. &#9;<span class="Semnatura">D.C.M.</span></p>
			<div class="_idGenObjectLayout-1">
				<div id="_idContainer040">
					<div id="_idContainer038" class="_idGenObjectStyleOverride-1">
						<p class="Titlu-Nume-H">ANTON, Costache </p>
						<p class="Titlu-mic-DATE">(27.VII.1930, Ungheni, j. Iaşi – 5.XI.2010, București), prozator. </p>
					</div>
					<div id="_idContainer039" class="_idGenObjectStyleOverride-1">
						<img class="_idGenObjectAttribute-1" src="04_AmAn_210-305-web-resources/image/ANsTACHE.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Mariei (n. Popa) şi al lui Grigore Costache, funcţionar. A urmat liceul la Iaşi (1941–1949) şi un an (1950–1951), tot aici, cursurile Facultăţii de Filologie, după care optează pentru un curs de scenarii la Institutul de Artă Teatrală şi Cinema&#173;tografică din Bucureşti. Debutează în 1950, cu o povestire, în „Iaşul nou” şi editorial cu volumul <span class="CharOverride-1">Nelinişte în detaşament</span>, apărut în 1956. Devine redactor la Studioul de Filme Bucureşti (1951–1956), apoi la Editura Tineretului (1956), la Televiziune (1957–1960) şi la „Scânteia pionierului” (1964–1967), redactor-şef (1967–1980) şi redactor (1980–1990) la revista „Cutezătorii”. Colaborează la „Gazeta literară”, „Tribuna”, „Tânărul scriitor”, „Viaţa românească”, „Luceafărul” ş.a. Debutul editorial semnificativ este însă romanul <span class="CharOverride-1">Seri albastre </span>(1960; reeditat, adăugându-i-se un nou volum în 1964), marele său succes, tradus în maghiară, rusă, slovacă, ucraineană şi germană, care îi asigură un renume statornic în deceniile al şaselea şi al şaptelea în rândurile celor mai tineri cititori, confirmat şi de Premiul Uniunii Scriitorilor (1972), Premiul Asociaţiei Scriitorilor din Bucureşti (1976) ş.a. </p>
			<p class="Heuristica-BASE">În prima perioadă a activităţii lui literare <span class="CharOverride-2">A. </span>se arată preocupat de atmosfera satului românesc între traumele războiului şi începutul colectivizării, cu problematica specifică momentului, reprezentat prin mijloace narative mai curând tradiţionale şi cu inerente concesii în plan ideologic. Ulterior se face remarcat cu proze scurte precum cele din volumul <span class="CharOverride-1">Lună beată </span>(1962) şi cu romanul <span class="CharOverride-1">Liniştea </span>(1965). Principalul filon epic rămâne lumea riturilor de trecere de la copilărie la adolescenţă, pe care <span class="CharOverride-2">A.</span> o reface în planul scriiturii cu o justeţe şi o delicateţe nu lipsite de accente de umor fin. Romanul <span class="CharOverride-1">Seri albastre </span>are meritul de a nu se cantona în selectarea personajelor din medii „sănătoase” (iar dacă nu-i evită, în schimb îi prezintă verosimil şi nuanţat); protagonista este Vica, fiică a unui arhitect ale cărui tribulaţii adultere zguduie iremediabil micul univers domestic al adolescentei. Pline de candoare sunt momentele descoperirii neştiutelor spaime ale dragostei dintre Vica şi Nunu, copilandrul timid cu accese bruşte de vitejie (fuge, pe urmele fetei, din tabăra şcolară pe care aceasta o părăsise pe ascuns, de frica unei meritate pedepse: întârziaseră într-o dimineaţă la adunare, ameţiţi de frumuseţea unui câmp cu flori). Cei doi se regăsesc, printr-un capriciu al destinului, în aceeaşi şcoală la începutul toamnei, pentru a fi definitiv despărţiţi de transferul tatălui lui Nunu. Şansa unei revederi, deşi minuţios pregătită şi aşteptată de fată, îi va fi negată din pricina unei reapariţii fugare şi inutile a tatălui rătăcitor. Mult mai mult spaţiu ocupă în economia romanului aventurile grupului „Vrăbioilor”, copilandri fascinaţi de ritualurile unei „societăţi secrete” peste care domneşte necontestat Marele Vrăbioi, repetentul Rose, camaraderia dintre cei trei băieţi (Nunu, Ţâru şi Isoscel) şi dramele geloziilor reciproce ale celor trei fete (Vica, Sanda şi Ligia). Alte câteva volume ale lui <span class="CharOverride-2">A. </span>rămân în aceeaşi sferă: <span class="CharOverride-1">Vica </span>(1972), <span class="CharOverride-1">Ochii aurii ai Roxanei </span>(1972), <span class="CharOverride-1">Neuitatele vacanţe </span>(1974). Între 1973 şi 1985 prozatorul se concentrează asupra unui nou roman de respiraţie epică amplă şi de lungă gestaţie, <span class="CharOverride-1">Ţarcul</span>, pe care e silit de tribulaţiile politice ale epocii să îl publice practic în trei variante: <span class="CharOverride-1">Dimineţile lungi </span>(1976) selectează aproape exclusiv episoadele care se raportau la lumea adolescenţilor, <span class="CharOverride-1">Întâlniri paralele</span> (1986) recuperează în bună măsură dramele şi neliniştile unei lumi a adulţilor obligaţi la o adaptare considerată infamantă în ochii propriilor copii – omniprezenţi în roman în diverse straturi de generaţii şi din rândurile cărora se evidenţiază Tin, naratorul principal, în jurul căruia era centrată varianta precedentă a romanului – sau striviţi de un sistem care nu acceptă verticalitatea morală, ca în cazul juristului Şerban Strava, neadaptatul a cărui distrugere psihică şi fizică constituie oglinda de umbră în care se adâncesc spaimele şi revoltele adolescentine. În sfârşit, varianta integrală, necenzurată, <span class="CharOverride-1">Ţarcul</span> (2002), acutizează accentele critice pe trama narativă deja configurată. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Nelinişte în detaşament</span>,<span class="CharOverride-1"> </span>Bucureşti, 1956; <span class="CharOverride-1">Seri albastre</span>, Bucureşti, 1960; ed. I–II, Bucureşti, 1964; <span class="CharOverride-1">Colegi de clasă</span>,<span class="CharOverride-1"> </span>Bucureşti, 1961; <span class="CharOverride-1">Lună beată</span>,<span class="CharOverride-1"> </span>Bucureşti, 1962; <span class="CharOverride-1">Liniştea</span>, Bucureşti, 1965; <span class="CharOverride-1">Despărţirea de jocuri</span>, Bucureşti, 1969; <span class="CharOverride-1">Vica</span>, Bucureşti, 1972; <span class="CharOverride-1">Ochii aurii ai Roxanei</span>,<span class="CharOverride-1"> </span>Bucureşti, 1972; <span class="CharOverride-1">Neuitatele vacanţe</span>,<span class="CharOverride-1"> </span>Bucureşti, 1974; <span class="CharOverride-1">Dimineţile lungi</span>, Bucureşti, 1976; <span class="CharOverride-1">În soare de april</span>,<span class="CharOverride-1"> </span>Bucureşti, 1977; <span class="CharOverride-1">Vacanţa</span>, Bucureşti, 1981; <span class="CharOverride-1">Întâlniri paralele</span>,<span class="CharOverride-1"> </span>Bucureşti, 1986; <span class="CharOverride-1">În lunga noapte</span>,<span class="CharOverride-1"> </span>Bucureşti, 1990; <span class="CharOverride-1">Caste&#173;lul din vis</span>,<span class="CharOverride-1"> </span>Bucureşti, 1991; <span class="CharOverride-1">Ţarcul</span>,<span class="CharOverride-1"> </span>Bucureşti, 2002. </p>
			<p class="Heuristica___m_RPR"><span class="CharOverride-2">Repere bibliografice: </span>Eugen Simion, <span class="CharOverride-1">„Seri albastre”</span>, CNT, 1960, 14; S. Damian, <span class="CharOverride-1">„Lună beată”</span>,<span class="CharOverride-1"> </span>GL, 1962, 13; Gabriel Dimisianu, [<span class="CharOverride-1">Costache Anton</span>],<span class="CharOverride-1"> </span>„Scânteia”, 1966, 6878, RL, 1991, 19, 2004, 3; Cornel Regman, <span class="CharOverride-1">„Liniştea”</span>, LCF, 1966, 6; Valeriu Cristea, <span class="CharOverride-1">„Liniştea”</span>, GL, 1966, 9; D. Micu, <span class="CharOverride-1">Un roman psihologic</span>, CNT, 1976, 22; M. Niţescu, <span class="CharOverride-1">Text şi subtext</span>, VR, 1976, 8; Ardeleanu, <span class="CharOverride-1">Menţiuni</span>, <span class="CharOverride-1">146–150</span>; Stănescu, <span class="CharOverride-1">Jurnal</span>,<span class="CharOverride-1"> </span>I, <span class="CharOverride-1">153–158</span>; Eugen Simion, <span class="CharOverride-1">Temele romanului social</span>, RL, 1986, 47; Nicolae Mecu, <span class="CharOverride-1">Vieţi paralele</span>, VR, 1987, 6; Cristea, <span class="CharOverride-1">Fereastra</span>,<span class="CharOverride-1"> 236–243</span>; Cândroveanu, <span class="CharOverride-1">Lit. rom.</span>,<span class="CharOverride-1"> 109–113</span>;<span class="CharOverride-1"> </span>Nicolae Mecu, <span class="CharOverride-1">„În lunga noapte”</span>, VR, 1991, 7; <span class="CharOverride-1">Dicţ. scriit. rom.</span>, I, <span class="CharOverride-1">93–94</span>. &#9;<span class="Semnatura">Il.M.</span></p>
			<p class="Heuristica-PRIMUL"><span class="titlu-12">ANTON, Ion</span> (3.XII.1950, Ghelăuza–Chişinău), poet, prozator, publicist. Este fiul Ilenei (n. Donică) şi al lui Gheorghe Anton, ţărani. Absolvent al Universităţii de Stat din Chişinău, Facultatea de Filologie, secţia jurnalistică (1977), până în 1987 a fost redactor la săptămânalul „Literatura şi arta”, apoi la „Florile dalbe”, publicaţie pentru copii al cărei redactor-şef este din 1994. Debu&#173;tează cu versuri în 1964, elev fiind, la ziarul „Tânărul leninist” (azi „Florile dalbe”). Este prezent cu poezii în culegerea colectivă <span class="CharOverride-1">Dintre sute de catarge</span> (1975), debutul editorial individual fiind marcat de volumul <span class="CharOverride-1">Vamă pentru speranţă</span> (1983), care va fi urmat de mai multe cărţi de versuri, proză şi publicistică. Mai colaborează la „Limba română”, „Ateneu”, „Viaţa Basarabiei”, „Nistru”, „Moldova”, „Basarabia”, „Noi”, „Alunelul”, „aMIC”, „Negru şi alb”, „Cronica”, „Crai nou” ş.a. </p>
			<p class="Heuristica-BASE">Alimentată dintr-un arsenal foarte productiv în poezia basarabeană a anilor ’60–’70 din secolul trecut, imagistica metaforizantă a versurilor lui <span class="CharOverride-2">A. </span>vizează, în esenţă, aspecte ale vieţii rustice. După 1989 discursul liric include şi dialogul cu sine însuşi, cu „starea de nuc”, care trimite la fiorul neîntinat al copilăriei. Anotimpurile, satul cu duminicile, imaginea adolescentului sfios, „rătăcit prin sentimente de tihnă”, sunt văzute în contrast cu febra urbanului, perceput ca haos. Încercarea de a converti metaforic faptul istoric prilejuieşte, în <span class="CharOverride-1">Afganistan, lecţii amare</span>, recursul la atmosfera din <span class="CharOverride-1">Mioriţa</span>, locul „mândrului ciobănel tras printr-un inel” fiind luat de un tânăr ostaş căzut departe de casă. Profilată pe fundalul vremurilor de restrişte, de foamete, imaginea mamei conferă dimensiuni tragice lumii rustice, iar locurile evocate sunt cele care marchează istoria românească de peste Prut: Saharna, Vărzăreşti, Hotin, Căpriana, Cetatea Albă, Căuşeni, Cetatea Sorocii, Ţâpova, Orheiul Vechi, Japca, Tighina, mănăstirea Hâncu, Chilia, mănăstirea Curchi. Dincolo de faptul că trădează condiţiile neprielnice în care s-a plămădit literatura basarabeană postbelică, scrierile confirmă că autorul se regăseşte cu adevărat în teritoriul privilegiat al trecutului. <span class="CharOverride-2">A. </span>mai publică o culegere de nuvele istorice, <span class="CharOverride-1">Zodia Zimbrului</span> (1991), apoi romanul <span class="CharOverride-1">Foka </span>(2012; Premiul Asociaţiei Oamenilor de Creaţie), în care recuperează istoria Basarabiei de la sfârşitul secolului al XIX-lea până în zilele noastre, accentul fiind pus pe experienţa traumatizantă a colhozurilor. Câteva cărţi dedicate micilor cititori îi completează scrierile.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Vamă pentru speranţă</span>, pref. Gheorghe Vodă, Chişinău, 1983; <span class="CharOverride-1">Dincolo de formule</span>, Chişinău, 1984; <span class="CharOverride-1">Bună dimineaţa, ziuă!</span>, Chişinău, 1985; <span class="CharOverride-1">Garderoba veselă</span>, Chişinău, 1988; ed. Iaşi, 2007; <span class="CharOverride-1">Zodia Zimbrului</span>, Chişinău, 1991; ed. Timişoara, 2004; <span class="CharOverride-1">Viitorul ca moştenire</span>, Chişinău, 1992; <span class="CharOverride-1">Rondelurile călătorului</span>, Chişinău, 1997; <span class="CharOverride-1">Alfabetul pe portativ</span> (în colaborare), Chişinău, 1998; <span class="CharOverride-1">Cuibul soarelui</span>, Timişoara, 2003; <span class="CharOverride-1">Mâine va fi ieri</span>, Timişoara, 2004; <span class="CharOverride-1">Necuprinsul punctului</span>, Chişinău, 2005; <span class="CharOverride-1">Vesel îndrumar pentru vestiar</span>, Chişinău, 2010; <span class="CharOverride-1">Cădere sentimentală pe gânduri</span>, Chişinău, 2010; <span class="CharOverride-1">Scrieri alese</span>, pref. Ion Ciocanu, Chişinău, 2010; <span class="CharOverride-1">Foka</span>, pref. Mihai Cimpoi şi Iurie Colesnic, Chişinău, 2012.</p>
			<p class="Heuristica___m_RPR"><span class="CharOverride-2">Repere bibliografice:</span> Gheorghe Mazilu, <span class="CharOverride-1">„Vamă pentru speranţă”</span>, „Nistru”, 1983, 5; Mihai Cimpoi, <span class="CharOverride-1">Timpul real şi cel probabil la debutanţi: Ion Anton, „Vamă pentru speranţă”</span>, LA, 1983, 15 decembrie; Cimpoi, <span class="CharOverride-1">Ist. lit. Basarabia</span>,<span class="CharOverride-1"> 235</span>; Ciocanu, <span class="CharOverride-1">Vase comunicante</span>, <span class="CharOverride-1">385–</span>388; Ion Ciocanu, <span class="CharOverride-1">Trei portrete</span>, VBA, 2008, 2–4; <span class="CharOverride-1">Dicţ. Chişinău</span>,<span class="CharOverride-1"> 16–17</span>; Rachieru, <span class="CharOverride-1">Poeţi Basarabia</span>, <span class="CharOverride-1">526–527</span>; Claudia Partole, <span class="CharOverride-1">Cartea care adună mai multe răspunsuri</span>, „Florile dalbe”, 2011, 33; Ana Bantoş, <span class="CharOverride-1">Punctul de vedere ca punct de sprijin</span>, LRC, 2012, 9–10.&#9;<span class="Semnatura">A.Bn.</span></p>
			<p class="Heuristica-PRIMUL"><span class="titlu-12">ANTONESCU, Emanuel</span> (20.II.1870, Piteşti – 13.IV.1949, Bucureşti), dramaturg. Este fiul Zoei Antonescu (n. Micescu), înrudită cu familia Brătianu, şi al moşierului Nicolae Antonescu. După primele clase gimnaziale la Piteşti, trece la Liceul „Sf. Sava” din Bucureşti, tot aici urmând Facultatea de Drept. În 1897 îşi susţine doctoratul la Berlin. Profesor de drept civil la Iaşi, apoi la Bucureşti, unde, din 1936, va fi decanul Facultăţii de Drept, figură marcantă a Baroului de Ilfov şi deputat, din partea Partidului Conservator, al Colegiului de Argeş, <span class="CharOverride-2">A.</span> s-a integrat mişcării pentru o Românie întregită. Pasionat de teatru, scrie mai ales piese istorice, unele cu subiecte celebre (<span class="CharOverride-1">Filip al II-lea</span>), îndeobşte inspirate din perioada antică şi medievală. În 1929 devine membru în Societatea Autorilor Dramatici Români. </p>
			<p class="Heuristica-BASE"><span class="CharOverride-2">A. </span>debutează cu o „tragedie romantică în versuri”, În preajma tronului, jucată la Teatrul Naţional din Bucureşti în 1894. Piesa, cu subiect „italian”, miza pe efecte violent teatrale – intrigă complicată, situaţii false, replici artificiale, reminiscenţe ale spectacolului romantic. În 1916 tipăreşte <span class="CharOverride-1">Dochia</span> şi <span class="CharOverride-1">Meşterul Manole</span>, piese dintr-o proiectată trilogie în versuri. Cea dintâi, pusă în scenă de Paul Gusty, în 1928, la Teatrul Naţional din Bucureşti, marca cel mai împlinit moment al dramaturgului. Într-un text cu o frazare când apodictică şi grandilocventă, când de o facilă sentimentalitate, filonul dramatic se pierde printre figuri istorice reale şi personaje legendare: Dochia şi Traian, Decebal şi Bicilis, dinastia Flaviilor, Iuvenalis ş.a. Epoca romană este reconstituită de <span class="CharOverride-2">A.</span> cu detalii erudite: palate, temple, serbări cu aer triumfal şi orgiastic, mişcare continuă de patricieni, sclavi, războinici ş.a. Personaje mai conturate sunt Domiţian, figură de tiran decadent, crud şi extravagant, şi Dochia, al cărei fond demonic se va accentua în „fantezia dramatică” <span class="CharOverride-1">Meşterul Manole</span>. Traducerea în limba germană a piesei a apărut la Leipzig în 1923. O versiune fragmentară, cu titlul <span class="CharOverride-1">Mănăstirea Argeşului</span>, s-a publicat în 1933. Piesa împleteşte, cam nebulos şi fantasmagoric, legenda creaţiei cu mitul dacic. Lumea fantastică, supranaturală rămâne vizibilă doar pentru Manole. Feeria amestecă mitologia, fabulosul folcloric şi personajele alegorice. <span class="CharOverride-1">Dragoste nordică</span>, o parafrază fadă după Henrik Ibsen, subintitulată <span class="CharOverride-1">O nouă Hedda Gabler</span>, a fost scrisă în 1917, dar publicată abia în 1929, sub pseudonimul Modestinus. Condiţia artistului, lupta pentru o carieră universitară se împletesc cu motivul triunghiului pasional, preluat din teatrul bulevardier. Scenele tari, tipologia sumară, protagoniştii inadecvat conturaţi obnubilează teza piesei – emanciparea femeii. Altă piesă, <span class="CharOverride-1">Ispita</span>, din care s-a publicat un fragment, tratează, cu mijloacele melodramei, un <span class="CharOverride-1">malentendu</span>.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Dochia</span>, Bucureşti, 1916; ed. Bucureşti, 1927; ed. Bucureşti, 1929; <span class="CharOverride-1">Meşterul Manole</span>,<span class="CharOverride-1"> </span>Bucureşti, 1916; ed. (<span class="CharOverride-1">Meister Manole</span>), tr. Konrad Richter, Leipzig, 1923; <span class="CharOverride-1">Dragoste nordică</span>, Bucureşti, 1929.</p>
			<p class="Heuristica___m_RPR"><span class="CharOverride-2">Repere bibliografice:</span> I.C. Bacalbaşa, <span class="CharOverride-1">„În preajma tronului”</span>, LUP, 1894, 2413; Victor Eftimiu, <span class="CharOverride-1">„Dochia”</span>, LUT, 1928, 1926; H. Blazian, <span class="CharOverride-1">„Dochia”</span>, <span class="CharOverride-12">dep</span>, 1928, 159; Horia Furtună, <span class="CharOverride-1">Antonescu N. Emanoil</span>, în Fr. Stanetti, <span class="CharOverride-1">Fresca </span><span class="CharOverride-1">justiţiei contemporane române</span>, Bucureşti, [1935], <span class="CharOverride-1">161–164</span>; Alex. Velescu, <span class="CharOverride-1">Emanuel Antonescu</span>, „Gazeta tribunalelor”, 1937, 4; Massoff, <span class="CharOverride-1">Teatr. rom.</span>, III, <span class="CharOverride-1">343</span>; Ciompec,<span class="CharOverride-1"> Motivul</span>,<span class="CharOverride-1"> 77–81</span>; <span class="CharOverride-1">Emanuel Antonescu</span>, DRI, I, <span class="CharOverride-1">51–54</span>. &#9;<span class="Semnatura">A.Sm.</span></p>
			<p class="Heuristica-PRIMUL"><span class="titlu-12">ANTONESCU, George</span> (11.VI.1908, Horecea Mănăstirii–Cernăuţi – 1.VI.1993, Câmpulung Mol&#173;do&#173;&#173;venesc), poet, prozator. Părinţii săi, Zamfira şi Neculai Antonovici, erau ţărani. Numele originar al familiei, la care scriitorul revine în 1939, era Antonescu. A urmat şcoala primară în satul natal (1916–1917) şi la Cernăuţi (1918–1922), unde va frecventa şi Liceul „Aron Pumnul” (1922–1929), şi Facultatea de Teologie (1929–1933). A audiat şi cursurile Facultăţii de Litere şi Filosofie şi ale Seminarului Pedagogic Universitar (1933–1936). Corector şi încasator al ziarului „Glasul Bucovinei”, preot apoi într-o comună cernăuţeană, va lucra din 1937 în cancelaria Mitropoliei Bucovinei. Pe lângă alte însărcinări, a avut şi răspunderea redacţională a publicaţiilor „Credinţa” (1937–1949), la care colabora, alături de alţi tineri poeţi, încă din 1935, şi „Foaia oficială” a Mitropoliei (1947, devenită „Cuvântul adevărului”, 1948).</p>
			<p class="Heuristica-BASE"><span class="CharOverride-2">A.</span> s-a format ca scriitor în ambianţa grupării Iconar, fiind unul dintre fondatori. Debutase în revista „Junimea literară” (1931), în care va fi prezent, aproape număr de număr, până în 1935. A mai colaborat cu versuri, proză, publicistică literară şi culturală la „Glasul Bucovinei”, „Revista scriitoarelor şi scriitorilor români”, „Ţara Şipeniţului”, „Buna-Vestire”, „Convorbiri literare”, „Bucovina”, „Revista Bucovinei”, „Bucovina literară”, „Universul literar”. După al Doilea Război Mondial, la Suceava, pune bazele grupării literare Voievodul, împreună cu Dimitrie Loghin, Mihail Cazacu şi D. Florea-Rarişte şi reuşeşte chiar să publice o antologie a scrisului bucovinean (<span class="CharOverride-1">Floare de gând, </span>1947). În 1992 publică, sub titlul general <span class="CharOverride-1">Neuitatele plaiuri natale</span>, un volum de poezie şi, împreună cu soţia sa, Silvia Antonescu, unul de proză. Încă de la debut scriitorul a încercat versul şi proza, cultivând apoi ambele genuri, dar cu rezultate diferite. Deşi firescul mişcării şi fluiditatea scriiturii sunt notabile, autorul, care insistă în direcţia realismului psihologic, nu are propriu-zis instinct epic. O proză cu tente poetice, umoristică şi fantezistă ar fi convenit acestui scriitor cu înclinaţii calofile. Descriptivismul, uşor spiritualizat, domină începuturile poetului. Tematica tradiţională caută relieful expresivităţii moderne, care, în exces, impune versului o înfăţişare muncită, nefirească sau un fals prestigiu ermetic. Plaiul bucovinean cu ape, izvoare, codri şi ţărani, surprins într-o lumină egală, fără timp, reprezintă materia în care se încrustează simbolurile unor trăiri potolite. Cerul, arcuit ocrotitor, şi apele răsfrâng imaginea frustă a unui eden rustic, apropiat şi prielnic omului, unde gesturile cele mai simple capătă o solemnitate ceremonioasă. Bucolică, fără a fi convenţională, lirica evoluează firesc de la expresionismul formal, vizibil în stilizarea peisajului şi extatica mişcării, la ortodoxismul imnic, celebrând „ploile şi bobul”. Poezia lui <span class="CharOverride-2">A.</span>, de o anume prospeţime a metaforei, tinde să se înscrie printre metamorfozele moderne ale tradiţiei.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Neuitatele plaiuri natale</span>, vol. I, pref. Constantin Blănaru, Suceava, 1992, vol. II (în colaborare cu Silvia Antonescu), Suceava, 1993. <span class="CharOverride-2">Antologii:</span> <span class="CharOverride-1">Floare de gând</span>, Suceava, 1947<span class="CharOverride-1"> </span>(în colaborare cu Dimitrie Loghin).</p>
			<p class="Heuristica___m_RPR"><span class="CharOverride-2">Repere bibliografice:</span> Mircea Streinul, <span class="CharOverride-1">Poeţi tineri buco&#173;vineni</span>,<span class="CharOverride-1"> </span>Bucureşti, 1938, <span class="CharOverride-1">8</span>,<span class="CharOverride-1"> 10</span>,<span class="CharOverride-1"> 11</span>,<span class="CharOverride-1"> 15</span>, <span class="CharOverride-1">19</span>; Perpessicius, <span class="CharOverride-1">Opere</span>, VIII, <span class="CharOverride-1">80</span>; Predescu, <span class="CharOverride-1">Encicl.</span>, <span class="CharOverride-1">41</span>; Călinescu, <span class="CharOverride-1">Ist. lit.</span> (1941), <span class="CharOverride-1">823</span>,<span class="CharOverride-1"> Ist. lit.</span> (1982), <span class="CharOverride-1">907</span>; Doina Cernica, <span class="CharOverride-1">„Neuitatele plaiuri natale”</span>, „Crai nou”, 1993, 813; Rachieru, <span class="CharOverride-1">Poeţi Bucovina</span>,<span class="CharOverride-1"> 31–32</span>; [<span class="CharOverride-1">George Antonescu</span>], „Iconar”, 1997, 6 (grupaj special); Hrimiuc-Toporaş, <span class="CharOverride-1">Atelier</span>, <span class="CharOverride-1">163–176</span>; Satco, <span class="CharOverride-1">Encicl. Bucovinei</span>, I, <span class="CharOverride-1">48–49</span>. &#9;<span class="Semnatura">G.H.-T.</span></p>
			<div class="_idGenObjectLayout-1">
				<div id="_idContainer043">
					<div id="_idContainer041" class="_idGenObjectStyleOverride-1">
						<p class="Titlu-Nume-H">ANTONESCU, Georgeta </p>
						<p class="Titlu-mic-DATE">(18.XII.1937, Cluj), istoric literar. </p>
					</div>
					<div id="_idContainer042" class="_idGenObjectStyleOverride-1">
						<img class="_idGenObjectAttribute-1" src="04_AmAn_210-305-web-resources/image/AntonescsuGeorgeta.jpg" alt="" />
					</div>
				</div>
			</div>
			<p class="Heuristica-PRIMUL">Este fiica Floricăi Antonescu (n. Mazilu) şi a lui Caius Antonescu, medici. Frecventează școala primară şi gimnaziul la Sibiu (1944–1945), Lipova (1945–1949) şi Cluj (1949–1951), apoi, tot la Cluj, liceul (1951–1954), aici avându-l între profesori pe I.D. Sîrbu. Devine studentă a Facultăţii de Filologie–Istorie–Filosofie, secţia română, a Universităţii clujene (1954–1958). După obţinerea licenţei, îşi începe cariera didactică în învăţământul universitar clu&#173;jean. Doctor în filologie din 1971, ajunge profesor la Facultatea de Litere. A îndeplinit şi funcţiile de prodecan şi decan la aceeaşi facultate. Debutează cu articole de istorie literară în „Buletinul cercurilor ştiinţifice studenţeşti” (Cluj, 1956–1957), iar editorial cu studiul monografic <span class="CharOverride-1">Aron Densuşianu</span> (1974). E prezentă cu studii de istorie literară şi comentarii critice la „Limbă şi literatură”, „Manuscriptum”, „Revista de istorie şi teorie literară”, „Revista de pedagogie”, „Pro didactica”, „Studia Universitatis «Babeş–Bolyai»“, „Acta Musei Devensis”, „Sargetia”, „Tribuna”, „Steaua”, „Vatra” ş.a. De asemenea, colaborează la tratate academice şi volume colective: <span class="CharOverride-1">Istoria literaturii române</span> (I, 1964, ed. 2, 1970; II, 1968), <span class="CharOverride-1">Centenar Eminescu. 1889–1989 </span>(1989), <span class="CharOverride-1">Portret de grup cu Ioana Em. Petrescu </span>(1991), <span class="CharOverride-1">Cercetarea literară azi </span>(2000) ș.a.</p>
			<p class="Heuristica-BASE">Anvergura reală a investigaţiilor de istorie literară, capacitatea de a discerne critic valorile sunt ilustrate de numeroase articole semnate de <span class="CharOverride-2">A.</span> în <span class="CharOverride-1">Scriitori români</span> (1978), <span class="CharOverride-1">Dicţionarul scriitorilor români</span> (I–IV, 1995–2002), <span class="CharOverride-1">Dicţionarul analitic de opere literare româneşti </span>(I–IV, 1998–2003) și <span class="CharOverride-1">Dicționarul esențial al scriitorilor români </span>(2000). Sunt comentarii pertinente la opere şi autori atât din perioadele mai vechi ale literaturii române (cronicarii, paşoptiştii ş.a.), cât şi din contemporaneitate (I. D. Sîrbu ş.a.). Segmentul cercetat cu predilecţie este secolul al XIX-lea. Întemeindu-se pe lecturi atente şi pe evaluări argumentate detaliat, stăpânind informaţia documentară, autoarea interpretează nuanţat şi din perspectivă modernă scriitori de nivel valoric variabil, precum Costache Bălăcescu şi Costache Negruzzi, Costache Caragiali şi Vasile Alecsandri, George Creţeanu şi Ion Codru-Drăguşanu. Monografia <span class="CharOverride-1">Aron Densuşianu</span> şi eseul <span class="CharOverride-1">Introducere în opera lui Ion Codru-Drăguşanu</span> (1983), ca şi ediţiile și antologiile pe care le-a pregătit şi prefaţat – <span class="CharOverride-1">Amintiri din viaţa mea</span> de Francisc Hossu-Longin (1975), <span class="CharOverride-1">Cercetări literare</span> de Aron Densuşianu (1983) şi <span class="CharOverride-1">Negriada</span> de acelaşi autor (1988), <span class="CharOverride-1">Natura în poezia românească </span>(1996) ș.a. – atestă în autoarea lor „un cercetător ponderat, cu o judecată critică şi istorică echilibrată” (Al. Dobrescu). Scris sobru, exact, cu o documentare abundentă şi o idee clară de investigare şi construcţie, studiul despre Aron Densuşianu a fost bine primit de critică, fiind considerat „dosarul unei reabilitări”. Concepută după modelul consacrat, lucrarea tratează distinct viaţa şi opera, dar reexaminarea contribuţiilor lui Aron Densuşianu în critica şi istoria literară are semnificaţia unui recurs, a unei restituiri şi a unei reevaluări, corectând o imagine în mare parte nedreaptă. <span class="CharOverride-2">A.</span> constată merite reale ale incomodului contemporan şi coleg de generaţie al lui Titu Maiorescu, B. P. Hasdeu, A.I. Odobescu, definindu-l drept „unul dintre adevăraţii întemeietori ai istoriei noastre literare”. Opera lui fiind, în timp, „mai mult contestată decât cunoscută”, circumstanţele vieţii şi ale receptării scrisului său, traiectoria în posteritate fac din el nu „un necunoscut, ci, mai degrabă un «nerecunoscut»“. În eseul consacrat operei lui Ion Codru-Drăguşanu „cumintea” (Marian Popa) <span class="CharOverride-2">A.</span> abordează cazul spectaculos al unui scriitor descoperit târziu. Deşi nu a fost un anonim în epocă, ci un personaj cu o biografie ieşită din comun (revoluţionar, învăţător, aventurier, călător, funcţionar disciplinat), abia în secolul al XX-lea autorul <span class="CharOverride-1">Peregrinului transilvan</span> va fi valorizat ca scriitor prin contribuţia editorială şi critică a lui N. Iorga (1910) şi a lui Şerban Cioculescu (1942). Autoarea reia toate datele cazului şi, după un succint excurs biografic, procedează la o analiză sistematică a elocventului memorial al Drăguşanului, având în vedere tehnica narativă, structura compoziţională, semnificaţia „voiajului” întreprins de el, pusă în comparaţie cu semnificaţia voiajului la predecesorii şi contemporanii lui (Vasile Alecsandri, Dimitrie Bolintineanu, Nicolae Filimon, mai vechiul Dinicu Golescu). Diferenţa specifică ar fi că autorul <span class="CharOverride-1">Peregrinului…</span> „transformă călătoria în «romanul» unei existenţe şi al unei aventuri”. <span class="CharOverride-2">A.</span> continuă şi ilustrează pertinent tradiţia şcolii clujene de critică şi istorie literară, atât sub raportul temelor, cât şi sub cel metodic, fapt evident şi în cursurile universitare sau în contribuţiile la volumele colective de studii alcătuite în cadrul Catedrei: <span class="CharOverride-1">Studii literare. Din istoria presei culturale şi literare româneşti </span>(1987), <span class="CharOverride-1">Semiotica şi poetica </span>(I–III, 1984–1987, V, 1992).<span class="CharOverride-1"> </span></p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Aron Densuşianu</span>, Cluj-Napoca, 1974; <span class="CharOverride-1">Istoria literaturii române moderne </span>(în colaborare cu Maria Protase şi Livia Grămadă), partea I, Cluj-Napoca, 1974;<span class="CharOverride-1"> Istoria literaturii române. Epoca veche </span>(în colaborare cu Octavian Şchiau),<span class="CharOverride-1"> </span>Cluj-Napoca, 1975;<span class="CharOverride-1"> Istoria literaturii române. Epoca premodernă </span>(în colaborare cu Octavian Şchiau), Cluj-Napoca, 1981;<span class="CharOverride-1"> Introducere în opera lui Ion Codru-Drăguşanu</span>, Bucureşti, 1983; <span class="CharOverride-1">„Alexandru Lăpuşneanu” de Costache Negruzzi</span>, Cluj-Napoca, 2001. <span class="CharOverride-2">Ediţii:</span> Francisc Hossu-Longin, <span class="CharOverride-1">Amintiri din viaţa mea</span>, introd. edit., Cluj-Napoca, 1975; Aron Densuşianu, <span class="CharOverride-1">Cercetări literare</span>, introd. edit., Cluj-Napoca, 1983, <span class="CharOverride-1">Negriada</span>, pref. edit., Bucureşti,1988. <span class="CharOverride-2">Antologii:</span> <span class="CharOverride-1">Natura în poezia românească</span>, pref. edit., Bucureşti, 1996.</p>
			<p class="Heuristica___m_RPR"><span class="CharOverride-2">Repere bibliografice:</span> Zaciu, <span class="CharOverride-1">Bivuac</span>, <span class="CharOverride-1">64–68</span>; Mircea Popa, <span class="CharOverride-1">„Aron Densuşianu”</span>, RITL, 1974, 4; Ulici, <span class="CharOverride-1">Prima verba</span>, I, <span class="CharOverride-1">230–232</span>; Dobrescu, <span class="CharOverride-1">Foiletoane</span>,<span class="CharOverride-1"> </span>I,<span class="CharOverride-1"> 175–180</span>; Cioculescu, <span class="CharOverride-1">Itinerar</span>, V, <span class="CharOverride-1">121–126; Dicţ. scriit. rom.</span>,<span class="CharOverride-1"> </span>I,<span class="CharOverride-1"> 94–95</span>; Ion Vlad, <span class="CharOverride-1">Poezia naturii în antologie</span>, TR, 1996, 27; Cornel Ungureanu, <span class="CharOverride-1">Şcoala Ardeleană – ultimele ştiri</span>, O, 2000, 8; Petraş, <span class="CharOverride-1">Panorama, </span>2001, <span class="CharOverride-1">103</span>; Petrescu, <span class="CharOverride-1">Studii</span>, <span class="CharOverride-1">44–46</span>; Popa, <span class="CharOverride-1">Ist. lit. rom.</span>,<span class="CharOverride-1"> </span>II, <span class="CharOverride-1">1041.</span> &#9;<span class="Semnatura">C.H.</span></p>
			<p class="Heuristica-PRIMUL"><span class="titlu-12">ANTONESCU, Nae</span> (18.XII.1921, Terebeşti, j. Satu Mare – 18.VI. 2008, Terebeşti, j. Satu Mare), istoric literar. Este fiul Mariei (n. Suciu) şi al lui Ioan Antonescu, prenumele la naştere fiind Ioan. A urmat Şcoala Normală la Oradea şi Bucureşti, Facultatea de Filosofie şi Litere a Universităţii din Cluj, Academia de Înalte Studii Economice din Bucureşti. A funcţionat ca profesor de limbă şi literatură română la Şcoala Generală din Terebeşti, unde a fost şi director, şi la Şcoala Tehnică CFR din Satu Mare. A fost director al Casei Corpului Didactic din Satu Mare şi a condus cenaclul „Liviu Rebreanu” din aceeaşi localitate. A debutat publicistic în „Ogorul sătmărean” (1940), iar editorial cu volumul <span class="CharOverride-1">Scriitori uitaţi</span> (1980). A colaborat la „Adevărul”, „Luceafărul” (Sibiu), „Pagini literare”, „Ardealul”, „Tribu&#173;na”, „Familia”, „Transilvania”, „Ate&#173;neu”, „Con&#173;vorbiri literare”, „Steaua”, „Limbă şi literatură”, „Viaţa românească”, „Poesis”, „Nord literar” ş.a. A mai semnat I.A. Terebeşti, Nae Tarabă, Silviu Alexe, Titus Clemente. </p>
			<p class="Heuristica-BASE">Spirit metodic şi riguros, cu un mare scrupul al exactităţii informaţiei şi valorizării, <span class="CharOverride-2">A.</span> s-a consacrat istoriei literare de restituire, anume acelei direcţii destinate a (re)aduce în conştiinţa publică şi deopotrivă în cea critică figuri şi fapte literare pe nedrept ignorate sau marginalizate. <span class="CharOverride-1">Scriitori uitaţi</span> este o culegere de studii micromonografice (biografie, descrierea şi evaluarea operei, portret sintetic, bibliografia operei şi a referinţelor critice) despre autori dispăruţi prematur, înainte de a-şi fi dat măsura întreagă a înzestrării (N. Milcu, Al. Călinescu, Al. Vianu, I. Şiugariu ş.a.) sau care au jucat un rol în epocă (I. Chinezu, Octav Botez, Theodor Murăşanu ş.a.). Comentariul îmbină demersul analitic şi critic cu evocarea, care însă nu obnubilează judecata de valoare, ci doar dă textului un fior de autenticitate şi de trăit. Cel mai amplu studiu, o „schiţă pentru o monografie”, e consacrat lui Octav Şuluţiu, critic luat ca model, deoarece ar fi „cel mai cinstit comentator al fenomenului beletristic românesc interbelic”. Cercetarea aplicată a lui <span class="CharOverride-2">A.</span> vizează, în continuare, presa literară interbelică, din care izolează spre analiză revistele conduse de doi mari scriitori: Liviu Rebreanu şi G. Călinescu. Cartea despre publicaţiile celui dintâi, editată în 1985, întregeşte imaginea scriitorului, directorul de reviste („Mişcarea literară”, „Gazeta literară” şi „România literară”) apărându-i istoricului literar ca un „militant însufleţit de idei măreţe şi sentimente elevate, în slujba obştei scriitorilor şi a progresului artistic al literaturii române”. Cele trei studii monografice sunt urmate de bibliografia analitică a publicaţiilor. Tipărită în 1999, cartea despre „Jurnalul literar”, revista lui G. Călinescu, reuneşte, pe lângă studiul propriu-zis şi bibliografia exhaustivă a periodicului, o selecţie de „texte programatice” şi o bibliografie a referinţelor critice. Autorul plasează revista în fruntea săptămânalelor literare interbelice, subliniindu-i „intenţia de a săvârşi o revoluţie în conştiinţa scriitorilor tineri, cei care ar putea inaugura mult visata epocă de clasicităţi”. <span class="CharOverride-1">Reviste din Transilvania</span> (2001) este o preţioasă culegere de micromonografii de publicaţii literare interbelice (în total 47), însoţite de o bibliografie selectivă. Articolele cercetează ambianţa culturală în care apar revistele, selectează pagini de interes din programele lor, din articolele de doctrină şi îi scot în vedetă pe colaboratorii valoroşi. Cărţile lui <span class="CharOverride-2">A. </span>oferă o informaţie bogată, sigură şi o interpretare judicioasă, cumpănită, de istoric literar experimentat. Interesul aparte arătat periodicelor sugerează proiectul unei istorii a presei româneşti.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Scriitori uitaţi</span>, Cluj-Napoca, 1980; <span class="CharOverride-1">Reviste literare conduse de Liviu Rebreanu</span>, Bucureşti, 1985; <span class="CharOverride-1">Revista „Jurnalul literar”</span>, Iaşi, 1999; <span class="CharOverride-1">Reviste româneşti de cultură din Transilvania interbelică </span>(în colaborare), I, Cluj-Napoca, 1999; <span class="CharOverride-1">Reviste literare interbelice</span>, Cluj-Napoca, 2001; <span class="CharOverride-1">Reviste din Transilvania</span>, Oradea, 2001; <span class="CharOverride-1">Scriitori şi reviste din perioada interbelică</span>, Iaşi, 2002. <span class="CharOverride-2">Ediţii:</span> George Boldea, <span class="CharOverride-1">Versuri</span>, pref. Emil Giurgiuca, Bucureşti, 1973; Romulus Demetrescu, <span class="CharOverride-1">Însemnări critice</span>,<span class="CharOverride-1"> </span>pref. edit., Cluj-Napoca, 1979 (în colaborare cu Dimitrie Danciu).</p>
			<p class="Heuristica___m_RPR"><span class="CharOverride-2">Repere bibliografice:</span> Mircea Vaida, <span class="CharOverride-1">Provincia scriitorului</span>, TR, 1981, 5; Nicolae Manolescu, <span class="CharOverride-1">Scriitori (nu întotdeauna) uitaţi</span>, RL, 1981, 13; Şerban Cioculescu, <span class="CharOverride-1">„Scriitori uitaţi”</span>, R, 1981, 3; Mircea Zaciu, <span class="CharOverride-1">„Scriitori uitaţi”</span>, ST, 1981, 4; Mircea Popa, <span class="CharOverride-1">„Reviste literare conduse de Liviu Rebreanu”</span>, TR, 1985, 47; <span class="CharOverride-1">Dicţ. scriit. rom.</span>, I, <span class="CharOverride-1">95–96;</span> Ion Buzaşi, <span class="CharOverride-1">G. Călinescu la „Jurnalul literar”</span>, RL, 1999, 24; Emil Pintea, Grigore Scarlat, <span class="CharOverride-1">Cartea „Jurnalului literar”</span>, ST, 1999, 8–9; Cornel Munteanu, <span class="CharOverride-1">În zona publicisticii interbelice</span>, JL, 1999, 15–16;<span class="CharOverride-1"> </span>Vulturescu,<span class="CharOverride-1"> Cultură</span>, <span class="CharOverride-1">23–26</span>; Ştefan Borbély, <span class="CharOverride-1">Cu mai puţină complezenţă</span>, „Piaţa literară”, 2002, 3; Ligia Pamfilie, <span class="CharOverride-1">Cartea revistelor…</span>, VTRA, 2002, 5–6; Ioan Nistor, <span class="CharOverride-1">In memoriam</span>, PSS, 2008, 6–8. &#9;<span class="Semnatura">N.M.</span></p>
			<p class="Heuristica-PRIMUL"><span class="titlu-12">ANTONESCU, Venera</span> (15.V.1926, Slatina – 2008, Bucureşti), poetă, eseistă, traducătoare. Este fiica Agripinei Antonescu (n. Cristescu), profesoară, şi a lui Toma Antonescu, inginer. A absolvit liceul în oraşul natal şi Facultatea de Litere şi Filosofie a Universităţii din Bucureşti (1949), având ca disciplină de bază limba şi literatura franceză. A funcţionat la Catedra de literatură universală şi comparată a Universităţii bucureştene (1950–1983). Şi-a susţinut doctoratul în filologie în 1973 cu o teză intitulată <span class="CharOverride-1">Cuplul tragic Ifigenia – Electra în teatrul francez şi german</span>. A debutat în presă în 1942 cu două poeme în proză publicate în „Gazeta Oltului”, un supliment literar al elevilor din şcolile secundare din Slatina. Editorial, a debutat în 1969 cu volumul <span class="CharOverride-1">Stelele lui Filoctet</span>. A mai publicat în „România literară”, „Luceafărul”, „Ramuri”, „Astra”, „Studii de literatură universală” ş.a. </p>
			<p class="Heuristica-BASE">Cultura solidă pe care îşi construieşte studiile consacrate Antichităţii nu alterează poezia scrisă de <span class="CharOverride-2">A.</span>, în sensul unei supraaglomerări de simboluri livreşti. Dimpotrivă, poeziile din <span class="CharOverride-1">Stelele lui Filoctet</span>, <span class="CharOverride-1">Dincolo de coclauri</span> (1979, ediţie plurilingvă), <span class="CharOverride-1">Umblet subţire </span>(1986), <span class="CharOverride-1">Aud înfrunzire</span> (1998), <span class="CharOverride-1">Descântec în brumă... şi depun mătasă </span>(2001), <span class="CharOverride-1">Zorilor zăbranic </span>(2003) încântă prin simplitate – într-adevăr, o simplitate savantă –, prin lirism şi candoare, prin abilitatea de a transpune emoţia primară, neprelucrată, toate acestea prinse într-o expresie meşteşugită, „cu o meticuloasă grijă a construcţiei simţită în fiecare vers, chiar şi în cizelarea celor mai fugitive impresii” (Al. A. Philippide). Bunăoară, tema centrală a primelor trei volume – ce pot fi considerate unul singur, dată fiind omogenitatea tematică – este „rotata,/ libera/ copilărie”, „copilăria sfântă”, „copilăria-culbec”, pe care <span class="CharOverride-2">A.</span> o invocă mereu cu nostalgia unui tărâm pierdut. Spaţiul şi timpul ocrotitor de odinioară, din care nu lipsesc prezenţe şi motive folclorice precum cel al ielelor, al paparudelor, al meşterului Manole, sunt inundate de „miresme puzderii şi seve florale”, plante de toate soiurile, gâze „în gri pastelat, albastru lăptos şi galben ca paiul” , toate cufundate în abur, ceaţă, colb, rotocoale de fum, căci nu sunt altceva decât tablouri evanescente ale aducerii-aminte: „tot mai stins opal e/ albu-acelor vremi în spulber de petale”. <span class="CharOverride-2">A.</span> traduce din Hugo von Hofmannsthal, Henrik Ibsen şi Jules Laforgue; a mai colaborat în calitate de traducătoare la realizarea lucrărilor <span class="CharOverride-1">Antologia poeziei franceze de la Rimbaud până azi</span> (I–II, 1974–1976) şi <span class="CharOverride-1">Simbolismul european</span> (I–III, 1983).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Stelele lui Filoctet</span>, Bucureşti, 1969; <span class="CharOverride-1">Istoria literaturiiuniversale şi comparate.</span> <span class="CharOverride-1">Antichitatea orientală şi clasică</span> (în colaborare cu Alexandru Cizek), Bucureşti, 1971; <span class="CharOverride-1">Esenţe antice în configuraţii moderne</span>, Bucureşti, 1973; <span class="CharOverride-1">Dincolo de coclauri – Au delà des combes – Al di là dei colli – Más alla de los páramos</span>, ed. plurilingvă, Bucureşti, 1979; <span class="CharOverride-1">Umblet subţire</span>, Bucureşti, 1986; <span class="CharOverride-1">Aud înfrunzire</span>, Bucureşti, 1999; <span class="CharOverride-1">Descântec în brumă... şi depun mătasă</span>, pref. Mia Dumitrescu-Mihalache, Iaşi, 2001; <span class="CharOverride-1">Zorilor zăbranic</span>, Bucureşti, 2003. <span class="CharOverride-2">Traduceri:</span> Henrik Ibsen, <span class="CharOverride-1">Teatru, </span>pref. trad., Bucureşti, 1974, <span class="CharOverride-1">Împărat şi galilean</span>, pref. trad., Bucureşti, 1994; Hugo von Hofmannsthal, <span class="CharOverride-1">Poezii</span>, ed. bilingvă, pref. trad., Bucureşti, 1981; Jules Laforgue, <span class="CharOverride-1">31 poezii</span>, ed. bilingvă, postfaţa trad., Bucureşti, 2003.</p>
			<p class="Heuristica___m_RPR"><span class="CharOverride-2">Repere bibliografice:</span> Florin Manolescu, <span class="CharOverride-1">„Stelele lui Filoctet”</span>, RL, 1970, 24; Ilieş Câmpeanu, <span class="CharOverride-1">„Dincolo de coclauri”, </span>CNT, 1980, 6;<span class="CharOverride-1"> </span>Dan C. Mihăilescu, <span class="CharOverride-1">„Dincolo de coclauri”</span>, LCF, 1980, 11; B. Grigorescu, <span class="CharOverride-1">„Umblet subţire”</span>, CL, 1988, 8; <span class="CharOverride-1">Lit. rom. cont.</span>, I, <span class="CharOverride-1">519</span>; Geo Vasile, [<span class="CharOverride-1">Venera Antonescu</span>], VR, 1999, 10–11, „Arca”, 2000, 7–9, CL, 2002, 7, RL, 2004, 7; Valentin Talpalaru, <span class="CharOverride-1">„Zorilor zăbranic”</span>, CRC, 2003, 11; George Corbu, <span class="CharOverride-1">De totdeauna egală cu ea însăşi, Venera Antonescu</span>, CL, 2004, 5, 6. &#9;<span class="Semnatura">C.Br.</span></p>
			<div class="_idGenObjectLayout-1">
				<div id="_idContainer046">
					<div id="_idContainer044" class="_idGenObjectStyleOverride-1">
						<p class="Titlu-Nume-H"><span class="titlu-12">ANTONESEI, Liviu</span> </p>
						<p class="Titlu-mic-DATE">(25.IV.1953, Vlădeni, j. Iaşi), poet, eseist, prozator. </p>
					</div>
					<div id="_idContainer045" class="_idGenObjectStyleOverride-1">
						<img class="_idGenObjectAttribute-1" src="04_AmAn_210-305-web-resources/image/liviu-antoneseir.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Anei Antonesei (n. Măriuţă), asistentă medicală, şi al lui Dimitrie Antonesei, economist. A absolvit Liceul Naţional din Iaşi (1972) şi Facultatea de Psihologie–Sociologie a Universităţii „Al. I. Cuza” din acelaşi oraş (1976). Lucrează ca psiholog terapeut la Centrul Logopedic Interşcolar din Iaşi, profesor de logică la Liceul Pedagogic din Iaşi (1976–1979), cercetător la Centrul de Studii Socio-Umane al Universităţii ieşene (1979–1989), cadru didactic la Catedra de ştiinţele educaţiei a aceleiaşi Universităţi. Obține doctoratul în 2001. În perioada studenţiei este redactor-şef adjunct la revista „Opinia studenţească”, ulterior activează ca redactor-şef adjunct la „Convorbiri literare”, iar în 1990 înființează și devine director la revista „Timpul”. Face parte, alături de Dan Petrescu, Mihai Dinu Gheorghiu şi Luca Piţu, din grupul Sigma. Va fi, până în 1998, preşedintele filialei judeţene Iaşi a Partidului Alianţei Civice. Debutează în revista „Dialog” (1974). Mai colaborează la „Astra”, „Contrapunct”, „Echinox”, „Analele Universității «Al. I. Cuza» din Iaşi“, „Xenopoliana”, „Familia”, „Revista de filosofie”, „Revue roumaine de sciences sociales”, „Cronica”, „România literară”, „Transilvania”, „Observator cultural” ş.a., Semnează şi cu pseudonimele L.D. Anton, Dimitrie Anton. </p>
			<p class="Heuristica-BASE">În <span class="CharOverride-1">Semnele timpului. Opinii, dialoguri</span> (1988), volum compus în creuzetul intelectual al revistelor ieșene „Opinia studențească” și „Dialog”, <span class="CharOverride-2">A.</span> optează pentru libertatea de expresie oferită de o scriitură fragmentară şi voit nesistematică. Maeștrii sunt Stéphane Mallarmé și Søren Kierkegaard, a căror întâlnire sintetizează formula paradoxală de etapă, un existențialism estetizant la modul autarhic, un vitalism care sublimează în artă ezoterică din neputința de fi convertit în acțiune politică. Eseistul teoretizează pe de o parte că rolul poeziei e „acela de a produce plusvaloare în ordinea conștiinței” și că locul ei în lumea contemporană „nu poate fi decât unul central”, afirmând în același timp că „numai rămânând o artă, poezia poate rămâne eficace”. Nivelul nu poate depăși un diletantism superior, de adnotare febrilă a unor impresii de lectură omnivoră, comparabil doar până la un punct cu trăirismul livresc, dar și politic al interbelicilor. După 1989 autorul publică o carte de interviuri, <span class="CharOverride-1">1990. Vremea în schimbare</span> (1993), şi propune un <span class="CharOverride-1">Jurnal din anii ciumei. 1987–1989</span> (1995), „încercări de sociologie spontană”, care surprind ultimii ani ai comunismului românesc nu atât într-o analiză teoretică, cât într-o cronică cotidiană. <span class="CharOverride-1">O prostie a lui Platon: intelectualii şi politica</span> (1997) oferă un fel de jurnal de campanie, compus din articole și interviuri, al părerilor lui <span class="CharOverride-2">A.</span><span class="CharOverride-1"> </span>despre implicarea intelectualilor în politică, inclusiv a sa. <span class="CharOverride-1">Despre dragoste. Anatomia unui sentiment</span> (2000) îmbină în formula eseului rigoarea investigaţiei culturale întemeiate pe numeroase precizări terminologice şi referiri la bibliografia de specialitate şi autenticitatea confesiunii directe. Comentatorul reia unele idei de mult vehiculate în scrierile despre dragoste, cum ar fi aceea a distincţiei între sexualitate şi erotism, expresii ale fizicii și metafizicii iubirii, însă îşi înviorează reflecţiile, nu întotdeauna profunde sau originale, prin nota de prospeţime, ecou al trăirii personale nemijlocite. La graniţa dintre eseu, publicistică şi notaţia de jurnal, textele din volumul <span class="CharOverride-1">Literatura, ce poveste!</span> <span class="CharOverride-1">Un diptic şi câteva linkuri în reţeaua literaturii </span>(2004) consemnează impresiile de lectură ale autorului, cititor împătimit, fascinat de opera unor scriitori de factură diferită, de la Dante, Franz Kafka şi Henry Miller la Jean-Paul Sartre, Lawrence Durrell şi Jorge Luis Borges. Dublând la modul manifest teoreticianul prin practician, <span class="CharOverride-2">A.</span> inclusese în <span class="CharOverride-1">Semnele timpului</span> câteva proze scurte subintitulate „amintiri și parabole”, compuneri livrești și fantastice în spiritul lui Borges sau în cel al lui Dino Buzzati: un teolog nonagenar, nemaiputând să-și folosească mâinile, își finalizează ultimul tratat ținând pana în gură; într-un târg de munte se opresc inexplicabil toate ceasurile și odată cu ele intră în amorțire și timpul; un scrib descoperă „tăcerea ca hieroglifă a lumii”; alte texte valorifică mersul în cerc între text și realitate. Naraţiunile erotice din <span class="CharOverride-1">Check Point Charlie. 7 povestiri fără a mai socoti şi prefaţa </span>(2003), amestecând indistinct autobiograficul și fantasmaticul, surprind experienţe esenţiale care au marcat tinereţea lui <span class="CharOverride-2">A.</span> în anii ’60 –’70 din secolul trecut, de la aventuri senzuale expuse „pe ulița mare” până la afirmarea spiritului contestatar. După antologia de proză scurtă <span class="CharOverride-1">La „Morrison Hotel”. Povestiri de până azi</span> ( 2007), <span class="CharOverride-2">A.</span> revine cu<span class="CharOverride-1"> </span>volumul <span class="CharOverride-1">Victimele inocente şi colaterale ale unui sângeros război cu Rusia</span> (2012), care îi prezervă maniera consacrată: stil tranzitiv, aflat pe unele porțiuni la granița cu eseul teoretic, fuziunea între ficțional și autobiografic, diversitatea geografică a subiectelor, inserturile metatextuale, dublarea predilecției reflexive cu gustul pentru fabula indeterminată. Însă ipostaza cea mai relevantă a lui <span class="CharOverride-2">A.</span>, autor polivalent, poate fi considerată cea de poet. Volumul <span class="CharOverride-1">Pharmakon</span> (1989), publicat în versiune integrală în 1990 sub titlul <span class="CharOverride-1">Căutarea căutării</span> (Premiul Asociaţiei Scriitorilor din Iaşi), deși adună versuri din două decenii, atrage atenţia prin substanţialitatea și prin organicitatea imaginarului, nealterate de numeroasele referinţe livreşti. Umbra lui Mallarmé inspiră o bună parte a acestei lirici, preocupată de tensiunea dintre cuvinte și tăcere ori de neliniști moderniste privind natura poeziei: „Rău înarmat – apropiere furişă/ de lucruri tatonare înconjur/ tăcere fugar împărţită// a vorbi numai în cercuri concentrice/ a imagina muzica unor moarte umbre/ şi a celor fără contur…// şi nici astrul nopţii luminând!” (<span class="CharOverride-1">Le mal armé</span>). Poetul deține de altfel și un bun antrenament în filosofiile orientale, iar zen-ul său rimează cu poetul francez tutelar. Există însă și o față mult mai gălăgioasă, nu mai puțin caracteristică, de activist anxios al implicării atât în zonele nepoetice ale limbajului, cât și în cele curat politice. O piesă esențială este amplul poem <span class="CharOverride-1">Urlu. Despărţirea de lume. Un testament</span>, scris în 1988, defulare violentă, exorcizare prin regurgitarea retoricii și prin descompunerea în bucăți a propriului sine existențial și poetic: „Nu mă mai suport – celulă cu celulă, fibră cu fibră,/ organ cu organ, sistem cu sistem, bucată cu bucată./ Aş împărţi într-un urlet fără sfârşit fiinţa mea toată./ Eu urlu, eu urlu, eu urlu!”. Partea bogată în acizi a personei lui <span class="CharOverride-2">A.</span> oferă în alte rânduri coșmaruri memorabile prin deformările familiarului (<span class="CharOverride-1">Eminescu. Un vis</span>). Dipticul format din volumele <span class="CharOverride-1">Apariţia Eonei şi celelalte poeme de dragoste culese din arborele Gnozei</span> (1999) și <span class="CharOverride-1">Dispariţia şi eternitatea Eonei</span> (2006) înfățișează cu precădere poezie erotică, alternând meditativul cu versurile săltăreț-rimate: „Unde sunt ochii aurii de altădată/ şi peştera adâncă, fierbinte şi clară?/ S-au strecurat încet spre niciodată/ şi astăzi nu mai e ce-a fost odinioară./ Şi astăzi nu mai e ce-a fost odinioară”. În <span class="CharOverride-1">Poveşti filosofice cretane şi alte poezii din insule</span> (2012) <span class="CharOverride-2">A.</span> își găsește inspirația în peisajul insular grecesc și în recuzita mitologică de rigoare, fără a se lăsa sufocat de livrescul prefabricat. A tradus din Lev Şestov <span class="CharOverride-1">Noaptea din grădina Ghetsimani</span> (1995), în colaborare cu Gabriela Gavril.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Semnele timpului. Opinii, dialoguri</span>, Iaşi, 1988; ed. Iaşi, 2006; <span class="CharOverride-1">Pharmakon</span>, Bucureşti, 1989; ed. (<span class="CharOverride-1">Căutarea căutării</span>), Iaşi, 1990; <span class="CharOverride-1">1990. Vremea în schimbare</span>, Iaşi, 1993; <span class="CharOverride-1">Jurnal din anii ciumei. 1987–1989. Încercări de sociologie spontană</span>, Iaşi, 1995; <span class="CharOverride-1">Paideia: fundamentele culturale ale educaţiei</span>, Iaşi, 1996; <span class="CharOverride-1">O prostie a lui Platon: intelectualii şi politica</span>, Iaşi, 1997; <span class="CharOverride-1">Nautilus: structuri, momente şi modele în cultura interbelică</span>, Iaşi, 1998; <span class="CharOverride-1">Apariţia Eonei şi celelalte poeme de dragoste culese din arborele Gnozei, </span>Botoşani, 1999; <span class="CharOverride-1">Despre dragoste. Anatomia unui sentiment</span>, Iaşi, 2000; <span class="CharOverride-1">Check Point Charlie. 7 povestiri fără a mai socoti şi prefaţa</span>,<span class="CharOverride-1"> </span>Iaşi, 2003; <span class="CharOverride-1">Literatura, ce poveste!</span> <span class="CharOverride-1">Un diptic şi câteva linkuri în reţeaua literaturii</span>, Iaşi, 2004; <span class="CharOverride-1">Dispariţia şi eternitatea Eonei</span>, Timişoara, 2006; <span class="CharOverride-1">Apariţia, dispariţia şi eternitatea Eonei: antologie de poezie 1978–2006</span>, Piteşti, 2007; <span class="CharOverride-1">La „Morrison Hotel”. Povestiri de până azi</span>, București, 2007; <span class="CharOverride-1">Hesperia. Șapte vorbiri despre spiritul european și maladiile sale</span>, Iași, 2007; <span class="CharOverride-1">Poveşti filosofice cretane şi alte poezii din insule</span>, Bucureşti, 2012; <span class="CharOverride-1">Victimele inocente şi colaterale ale unui sângeros război cu Rusia</span>, Iaşi, 2012.</p>
			<p class="Heuristica___m_RPR"><span class="CharOverride-2">Repere bibliografice:</span> Gheorghe Grigurcu, <span class="CharOverride-1">Diversitatea semnelor timpului</span>, ST, 1989, 2; Nicolae Manolescu, <span class="CharOverride-1">Un tânăr eseist</span>, RL, 1989, 15; Constantin Pricop, <span class="CharOverride-1">Formele poetice</span>, CL, 1989, 9; Marian Papahagi, <span class="CharOverride-1">„Semnele” eseului şi „farmecul” poeziei</span>, TR, 1990, 4; Gheorghe Perian, <span class="CharOverride-1">Restituirea unei cărţi cenzurate</span>, TR, 1991, 18; Ştefan Borbély, <span class="CharOverride-1">Despărţirea de Mallarmé</span>, RL, 1991, 31; Nichita Danilov, <span class="CharOverride-1">Apocalipsa de carton</span>, Iaşi, 1993, <span class="CharOverride-1">99–102</span>; Holban, <span class="CharOverride-1">Salonul</span>, <span class="CharOverride-1">199–201</span>; <span class="CharOverride-1">Dicţ. scriit. rom., </span>I,<span class="CharOverride-1"> 96–97</span>; Grigurcu, <span class="CharOverride-1">Peisaj</span>, II, <span class="CharOverride-1">358–365</span>; Codrin Liviu Cuţitaru, <span class="CharOverride-1">Furor eroticus</span>, OC, 2001, 48; Tudorel Urian, <span class="CharOverride-1">Bărbatul la cincizeci de ani,</span> RL, 2003, 19; Mihăilescu, <span class="CharOverride-1">Lit. rom. postcomunism</span>, I, <span class="CharOverride-1">463–467</span>; Holban,<span class="CharOverride-1"> Ist. lit.</span>, I, <span class="CharOverride-1">230–236</span>; Andrei Terian, <span class="CharOverride-1">Fără cuvinte</span>, CLT, 2007, 35; Popa, <span class="CharOverride-1">Ist. lit.</span>, II, <span class="CharOverride-1">568–569</span>; Paul Cernat, <span class="CharOverride-1">Realitatea nu-i ce pare a fi</span>, „22”, 2012, 22; Cistelecan, <span class="CharOverride-1">Diacritice</span>, II, <span class="CharOverride-1">9–17</span>. &#9;<span class="Semnatura">A.C.</span><span class="Semnatura">, M.I.</span></p>
			<p class="Heuristica-PRIMUL"><span class="titlu-12">ANTONIADE, C. [Constantin]</span> (16.VIII.1880, Bucureşti – 19.VII.1954, Madrid), eseist, traducător. Este al treilea dintre cei şase copii ai Alexandrinei (n. Capelleanu) şi ai lui Diamandi Antoniade, inspector financiar. Şi-a făcut studiile secundare la Liceul „Matei Basarab”, după care a urmat dreptul şi filosofia la Universitatea din Bucureşti, obţinând ambele licenţe (1902, 1903). Intră în magistratură făcându-se repede remarcat, astfel că în 1914 era delegat ca secretar general în Ministerul de Justiţie. După război i se încredinţează importante misiuni diplomatice: secretar general al delegaţiei române la Conferinţa de Pace (1919–1920) şi arbitru în Tribunalul Mixt Româno–Ungar (1921–1927) la Paris, trimis extraordinar şi ministru plenipotenţiar al României la Geneva, pe lângă Societatea Naţiunilor (1928–1936), şi la Berna (1936–1937). Revocat odată cu intrarea în dizgraţie a lui Nicolae Titulescu, al cărui prieten şi apropiat colaborator a fost, s-a retras la Paris, unde a trăit din avocatură. A fost membru fondator al Societăţii de Filosofie din România (1910), iar din 1929 membru al Academiei Diplomatice Internaţionale.</p>
			<p class="Heuristica-BASE"><span class="CharOverride-2">A.</span> s-a format într-un climat spiritual dominat de autoritatea modelului junimist. Personalitate complexă, s-a distins deopotrivă ca literat şi gânditor. Întâietatea aparţine filosofului, afirmat exploziv cu o suită de lucrări în care abordează aspecte teoretice – <span class="CharOverride-1">Iluziunea realistă. Încercare de critică filosofică</span>, teză de doctorat (1907), eseurile <span class="CharOverride-1">Nihil novi?</span> şi <span class="CharOverride-1">Raţionalism şi pragmatism</span> (ambele din 1913), de istorie a filosofiei – monografiile <span class="CharOverride-1">Thomas Carlyle</span> (1909), <span class="CharOverride-1">Filosofia lui Henri Bergson</span> (1910) şi de filosofie a culturii – <span class="CharOverride-1">Imperialismul culturii germane</span> (1915). Traducerile din Thomas Carlyle – <span class="CharOverride-1">Eroii. Cultul eroilor şi eroicul în istorie</span> (1910), <span class="CharOverride-1">Muncă, sinceritate, tăcere</span> (1910) şi din John Ruskin – <span class="CharOverride-1">Comori şi grădini</span> (1914) întregesc imaginea acestei perioade febrile, când era stimulat şi de perspectiva succesiunii la Catedra de istoria filosofiei, liberă prin pensionarea lui Titu Maiorescu, obţinută însă în 1910 de P.P. Negulescu. A colaborat la „Convorbiri literare”, „Noua revistă română”, „Rampa” ş.a. Câteva articole de atitudine politică publică în ziarele „Capitala”, „Izbânda” şi „Dacia”, reluând într-o formă mai accesibilă idei din eseul polemic <span class="CharOverride-1">Imperialismul culturii germane</span>. După un timp, revine în actualitatea literară cu scrieri consacrate Renaşterii italiene: <span class="CharOverride-1">Machiavelli. Omul, timpurile, opera</span> (I–II, 1933–1934), <span class="CharOverride-1">Trei figuri din Cinquecento: Pietro Aretino, Francesco Guicciardini, Benvenuto Cellini</span> (1935; editată în 1937 şi în limba franceză) şi <span class="CharOverride-1">Figuri din Cinquecento. Principese, curteni, curtezane</span> (1939). Acest ciclu istorico-biografic se încheie cu <span class="CharOverride-1">Les Ambassadeurs de Venise au XVI-ème siècle</span>, lucrare redactată simultan în limbile română şi franceză, care va fi publicată (versiunea franceză, singura încheiată) postum la Madrid, în 1984, de fiul său George Antoniade. <span class="CharOverride-2">A.</span> este şi autorul articolelor <span class="CharOverride-1">Machiavelli</span> şi <span class="CharOverride-1">Guicciardini</span>, din tomul al cincilea al unui <span class="CharOverride-1">Dictionnaire diplomatique</span>, editat de Academia Diplomatică Internaţională, în care el însuşi figurează. A lăsat în manuscris memorii şi corespondenţă purtată cu numeroşii săi prieteni şi cunoscuţi, între care mari nume ale culturii române şi europene.</p>
			<p class="Heuristica-BASE">Scrierile filosofice ale lui <span class="CharOverride-2">A.</span>, dincolo de noutatea repede remarcată a punctelor de vedere, atrag atenţia şi asupra unor însuşiri care îl prefigurează pe biograful personalităţilor Renaşterii italiene. Gânditor matur, familiarizat cu istoria doctrinelor filosofice şi a culturii europene, <span class="CharOverride-2">A.</span> posedă capacitatea de a expune fidel, dar ataşant un sistem de cugetare. Studiile despre Thomas Carlyle şi Henri Bergson, mai curând modele de lectură comprehensivă decât exegeze critice, evidenţiază tendinţa autorului de a transgresa sfera ideilor, orientându-se către personalitatea filosofului, a cărui efigie spirituală încearcă să o fixeze portretistic. Puntea de legătură dintre scrierile filosofice şi cele închinate Renaşterii o constituie însă eseul <span class="CharOverride-1">Imperialismul culturii germane</span>, revelator pentru afinitatea faţă de valorile clasicismului greco-latin. Departe de a fi o întoarcere la Antichitate, Renaşterea este văzută ca un moment nou în evoluţia neîntreruptă, uneori subterană, a concepţiei care face din om măsura tuturor lucrurilor. Ceea ce o distinge, cum afirmă eseistul, este modul contradictoriu în care omul Renaşterii şi-a reprezentat şi a trăit ideea de libertate individuală, cucerire care, transmisă şi omului modern, deschide nu numai perspectiva împlinirii de sine, ci şi pe aceea a eşecului. Nu doar studii de istorie a culturii sunt încercările sale, cât, mai ales, biografii exemplare. Convertind istoria în epică, biograful este dublat de un moralist superior, interesat de condiţia umană a individului surprins în tentativa de a-şi construi singur destinul. Niccol<span class="CharOverride-13">Ò</span> Machiavelli, Francesco Guicciardini, Pietro Aretino, Benvenuto Cellini, Baldassare Castiglione, Isabella d’Este sunt figuri reprezentative pentru tiposociologia Renaşterii. Contemporane, aceste „vieţi paralele” întreţin un dialog subtil, luminându-se reciproc. Se ilustrează astfel ipostaza individualismului impenitent, infinit adaptabil şi indiferent la sensul transcendent al valorilor. Amoralitatea personajelor, deşi senină ca a zeilor, îi aliniază unui destin comun, epoca însăşi fiind astfel. Cu zâmbet detaşat, biograful îşi urmăreşte eroii, integrând acţiunile lor în mentalitatea timpului, pe pânza căruia, refăcută în detalii semnificative, le proiectează. Omul, opera şi epoca sunt reprezentate în interferenţele lor permanente, portretul final fiind o suprapunere de schiţe creionate succesiv. Abilitatea autorului de a scoate în relief resorturile psihice ale diferitelor atitudini şi reacţii, ca şi harul înscenării epice a unor fapte controlabile, desprinse dintr-o documentare amplă, conferă naraţiunilor o convingătoare veridicitate, încât până şi aspectele inevitabil aride capătă cursivitatea tensionată a trăitului. Biograf autentic, <span class="CharOverride-2">A.</span> îşi domină subiectele de la înălţimea unei viziuni coerente despre om şi lume.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Thomas Carlyle</span>,<span class="CharOverride-1"> </span>Bucureşti, 1909; <span class="CharOverride-1">Filosofia lui Henri Bergson</span>,<span class="CharOverride-1"> </span>Bucureşti, 1910;<span class="CharOverride-1"> Imperialismul culturii germane</span>, Bucureşti, 1915; <span class="CharOverride-1">Machiavelli. Omul, timpurile, opera</span>, I–II, Bucureşti, 1933–1934; ed. 3, pref. Andrei Corbea, Timişoara, 1993; <span class="CharOverride-1">Trei figuri din Cinquecento: Pietro Aretino, Francesco Guicciardini, Benvenuto Cellini</span>, Bucureşti, 1935; <span class="CharOverride-1">Figuri din Cinquecento. Principese, curteni şi curtezane</span>, Bucureşti, 1939; <span class="CharOverride-1">Les Ambassadeurs de Venise au XVI-ème siècle</span>, îngr. George Antoniade, Madrid, 1984; <span class="CharOverride-1">Opere</span>, îngr. Ion Mihail Popescu, Bucureşti, 1985. <span class="CharOverride-2">Traduceri:</span> Thomas Carlyle, <span class="CharOverride-1">Eroii. Cultul eroilor şi eroicul în istorie</span>, Bucureşti, 1910, <span class="CharOverride-1">Muncă, sinceritate, tăcere</span>, Bucureşti, 1910; John Ruskin, <span class="CharOverride-1">Comori şi grădini</span>, Bucureşti, [1914].</p>
			<p class="Heuristica___m_RPR"><span class="CharOverride-2">Repere bibliografice:</span> Al. Vlahuţă, <span class="CharOverride-1">„Thomas Carlyle”</span>, U, 1909, 113; Mihail Dragomirescu, „<span class="CharOverride-1">Thomas Carlyle</span>”, CVC, 1910, 10; Petre Pandrea, <span class="CharOverride-1">C. Antoniade</span>, ADV, 1935, 15913; Octav Şuluţiu, <span class="CharOverride-1">„Trei figuri din Cinquecento”</span>, F, 1935, 9–10; Călinescu, <span class="CharOverride-1">Ist. lit.</span> (1941), <span class="CharOverride-1">832</span>,<span class="CharOverride-1"> Ist. lit.</span> (1982), <span class="CharOverride-1">916</span>; Nicolae Bagdasar, <span class="CharOverride-1">Istoria filosofiei româneşti</span>, ed. 2, Bucureşti, 1941, <span class="CharOverride-1">245–246</span>; Kalustian, <span class="CharOverride-1">Simple note</span>, I, <span class="CharOverride-1">179–183</span>, II, <span class="CharOverride-1">passim</span>, III, <span class="CharOverride-1">156–160</span>; Nicolae Iuga, <span class="CharOverride-1">„Opere”</span>, ST, 1985, 9; Gh. Vlăduţescu, <span class="CharOverride-1">Un filosof minor</span>, „Revista de filosofie”, 1986, 1; Ornea, <span class="CharOverride-1">Interpretări</span>,<span class="CharOverride-1"> 255–260</span>; Ştefan Lemny, <span class="CharOverride-1">Carlyle şi propensiunea etică în cultura română</span>, în <span class="CharOverride-1">Cultură şi societate</span>, îngr. Al. Zub, Bucureşti, 1991, <span class="CharOverride-1">271–285</span>; Hrimiuc-Toporaş, <span class="CharOverride-1">Atelier</span>, <span class="CharOverride-1">229–236</span>; Florian Roatiş, <span class="CharOverride-1">Filosofi uitaţi: Constantin Antoniade</span>, „Nord literar”, 2003, 1. &#9;<span class="Semnatura">G.H.-T.</span></p>
			<p class="Heuristica-PRIMUL"><span class="titlu-12">ANTONIU, Corneliu</span><span class="CharOverride-2"> </span>(31.X.1940, Craiova), poet, publicist. Fiu al Veronicăi şi al lui Ioan Antoniu, comerciant, refugiați din nordul Bucovinei, <span class="CharOverride-2">A.</span> își începe învățătura la Slatina, absolvind în 1958 Școala Sportivă nr. 4 din Galați. Urmează Școala Tehnică de Hidrologie și Meteorologie din Arad, pe care o încheie în 1965, și practică diverse meserii, între care şi aceea de marinar. În 1987 declară greva foamei pentru respectarea drepturilor omului, este arestat și concediat, iar în 1990 cere azil politic în Belgia, de unde se întoarce la Galați în 1996. Debutează în 1967 la revista „Tomis”, iar editorial în 1978 cu placheta <span class="CharOverride-1">Ascunsa ninsoare. </span>A mai publicat versuri în „Convorbiri literare”, „Ateneu”, „Dunărea literară” ș.a. Este unul din fondatorii Filialei Galați–Brăila a Uniunii Scriitorilor (din 2006 e președinte), director fondator al revistei de cultură „Antares” (din 1998) precum și al editurii cu acelaşi titlu, care organizează și un festival de poezie, ce acordă anual Ordinul Cavalerilor Danubieni scriitorilor reprezentativi din țările riverane fluviului. În 2004 a fost distins cu Ordinul Meritul Cultural în rang de Cavaler.<span class="CharOverride-1"> </span></p>
			<p class="Heuristica-BASE"><span class="CharOverride-2">A. </span>este un elegiac modern care consolidează generaţia şaptezecistă în dimensiunea ei reflexivă. De la primul volum, <span class="CharOverride-1">Ascunsa ninsoare</span>, poetul îşi dezvăluie temele şi identitatea lirică, pe care le va confirma, cu nesemnificative inconsecvenţe, în alte cărţi publicate: <span class="CharOverride-1">Supunerile</span> (1982), <span class="CharOverride-1">Fluturele de diamant</span> (1986), <span class="CharOverride-1">Amintiri din pădurile de miconia</span> (1991). Motivul principal al versurilor sale este golirea fiinţei de însemnele identităţii. Imagistica se hrăneşte cel mai des din semantica plecării, a ducerii, a părăsirii. Aerul „pleacă printre degete, cu casă cu tot”; „pe o apă o să plece chipul meu”; „Eu ştiu: anii, pădurea, toate/ Cum înfrunzesc/ Şi cum de mine se îndepărtează”; sau, obsesiv: „Din frunze pleacă, pleacă şi pleacă o dansatoare”. Starea are profunzime, căci poetul o păstrează la distanţă egală şi de ispita intelectualismului greoi, şi de aceea a ludicului facil. Poate cea mai izbutită poezie a primului volum, emblematică şi pentru următoarele, este <span class="CharOverride-1">Drumul miriapodului,</span> care, în prozodie similibaladescă, vorbeşte despre aceeaşi dramă: „Pluteam în vis, pluteam în nori/ Din carnea mea plecau popoare/ Şi un sânge negru sclipitor/ Strălumina adânca mare...”. Drumul miriapodului – şi al viziunii poetului – înseamnă fie pieirea definitivă, fie disperarea modern-mioritică şi realcătuirea fiinţei în jurul osaturii universale. Selecția practicată de autor în antologia <span class="CharOverride-1">Strada Portului</span> (2011) oferă imaginea unui parcurs tardomodernist. Cu <span class="CharOverride-1">Adio KAP BLANK</span> (1997), <span class="CharOverride-2">A.</span> îşi testează abilităţile jurnaliere. Rezultatul e pozitiv, mai cu seamă în linia tomnatic-iniţiatică, bine servită de o scriitură alertă şi de un fin spirit de observaţie.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Ascunsa ninsoare</span>, Bucureşti, 1978; <span class="CharOverride-1">Supunerile</span>, Bucureşti, 1982; <span class="CharOverride-1">Fluturele de diamant</span>, Bucureşti, 1986; <span class="CharOverride-1">Amintiri din pădurile de miconia</span>, Bucureşti, 1991; <span class="CharOverride-1">Adio KAP BLANK</span>,<span class="CharOverride-1"> </span>Galaţi, 1997; <span class="CharOverride-1">fructedemare@yahoo.rom, </span>ed. plurilingvă, tr. Peter Sragher, Petru Iamandi, Carmen Racoviță și George Astaloș, Galați, 2010; <span class="CharOverride-1">Obiecte de inventar</span>, Galați, 2011; <span class="CharOverride-1">Strada Portului</span>, Iași, 2011.</p>
			<p class="Heuristica___m_RPR"><span class="CharOverride-2">Repere bibliografice:</span> Laurenţiu Ulici, <span class="CharOverride-1">Poeţi</span>, ARG, 1978, 4; Ciobanu, <span class="CharOverride-1">Însemne</span>, II, <span class="CharOverride-1">246–249</span>; Virgil Mazilescu, <span class="CharOverride-1">„Supunerile”</span>, RL, 1983, 21; Constantin Trandafir, <span class="CharOverride-1">„Fluturele de diamant”</span>, ATN, 1987, 8; Lucian Chișu, <span class="CharOverride-1">Proprietarul de confuzii</span>, L, 1991, 2; Victor Sterom, <span class="CharOverride-1">„Adio KAP BLANK”</span>, CRC, 1999, 5; George Bădărău, <span class="CharOverride-1">„Adio KAP BLANK”</span>, CL, 1999, 7; Liviu Ioan Stoiciu, [<span class="CharOverride-1">Corneliu Antoniu</span>], CL, 2001, 6, 7, ARG, 2012, 6; Popa, <span class="CharOverride-1">Ist. lit.</span>,<span class="CharOverride-1"> </span>II, <span class="CharOverride-1">487–488</span>; Vasile Spiridon, <span class="CharOverride-1">Fructe uscate și de mare</span>, LCF, 2012, 1. &#9;<span class="Semnatura">A.G.</span></p>
			<p class="Heuristica-PRIMUL"><span class="titlu-12">ANTONIU, Ion</span> (2.XII.1934, Sătmărel, j. Satu Mare), poet. Este fiul Iulianei (n. Ştiru) şi al lui Dumitru Antoniu, ceasornicar. Face clasele primare la Bucureşti (1941–1945), iar pe cele gimnaziale la Oradea şi Cluj (1947–1948). Tot la Cluj urmează liceul (1948–1953) şi Institutul de Arte Plastice „Ion Andreescu”, secţia pictură (1953–1964). Profesor la câteva licee din Cluj, asistent, apoi şef de lucrări la secţia de arhitectură şi la secţia de electronică a Institutului Politehnic din acelaşi oraş (1973–1983), expune totodată lucrări de pictură în numeroase expoziţii colective şi personale. De specialitate grafician, practică arta conceptuală, virtuală şi digitală. Debutează cu versuri în revista „Steaua” (1963) şi editorial cu volumul de versuri <span class="CharOverride-1">Chiron sau Răni permanente</span> (1997). Mai colaborează cu poezie şi cronică plastică la „Tribuna”, „Napoca universitară”, „Literatorul” ş.a. În 1997–1998 a fost redactor-şef al revistei „Noesis”. Este prezent în câteva antologii de poezie: <span class="CharOverride-1">Zbor neîntrerupt</span> (1967), <span class="CharOverride-1">Dimineaţa patriei</span> (1968), <span class="CharOverride-1">Vârsta de aur</span> (1974), <span class="CharOverride-1">Poeţi clujeni contemporani</span> (1997) şi <span class="CharOverride-1">Antologia pădurii</span> (1999). </p>
			<p class="Heuristica-BASE">Pentru <span class="CharOverride-2">A.</span>, poezia este, înainte de orice, o polifonie armonică de cuvinte, neinteresându-l altceva decât comunicarea în sine, sonoritatea verbului aşezat în structuri de rostire alambicate, după metoda suprarealistă. În primele sale volume discursul confesiv are tensiune vizionară, înscrisă în metaforismul baroc al angoasei dezintegrării în ordinea cosmică a firii: „Moarte putrezită va ieşi din mine acoperindu-mă ceţuri ruginii/ un port mi se va deschide în ochi corăbii în formă de paianjeni/ Vrăjitori de ierburi vor învenina-ntr-un craniu beţia soarelui” (<span class="CharOverride-1">Câte focuri de armă s-au tras pentru a ucide bunătatea din om?</span>). Nonconformist, poetul<span class="CharOverride-2"> </span>este un artizan de imagini şocante, insolite, viziuni plastice, într-un spectacol debordant, proiectat în detalii obsedante. Acorduri grave de confesiune esenţializată, într-un prezent maculat, acompaniază trăirile unui suflet pur într-o lume ce se deteriorează prin propria ei depersonalizare: „Ninge cu zăpadă criogenă peste liniştea circumterestră. […] Atoteternul contabilizează pe ecrane de computer viaţa efemeridelor!” (<span class="CharOverride-1">Iarna absenţelor noastre</span>). Versurile din <span class="CharOverride-1">Claunul de neon.</span> <span class="CharOverride-1">Noeme şi dianoeme</span> (2005) aduc totuşi o temperare a tonului şi o reaşezare a discursului liric în forme mai tradiţionale, cu o tendinţă spre armonii amintind de poezia lui Lucian Blaga. Emfaza întrebărilor ultime lasă loc unei concreteţi domoale a existenţei, unei naturi terestre şi unor trăiri ce-şi extrag seva nu atât din interogaţiile filosofic-maximaliste, ci dintr-o „somnolenţă”, dintr-o „lene metafizică” care îngăduie perceperea texturii nevăzute a naturii (<span class="CharOverride-1">Inaudibilul sunet sacru</span>). Construindu-se antitetic, prin tensiunea perpetuă dintre agresiunea unei lumi hipertehnologizate şi refugiul nostalgic în „splendorile arhaice”, poemele sunt punctate însă de excese diverse, de la lexicul supraîncărcat şi strident la prea desele explicitări, încât lirica tinde, printr-un „limbaj artificial şi greoi” (Alex. Ştefănescu), să alunece în retorică. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Chiron sau Răni permanente</span>, Cluj-Napoca, 1997; <span class="CharOverride-1">Xinesis</span>, Cluj-Napoca, 1997; <span class="CharOverride-1">Saxofon cu ape friguroase</span>, Cluj-Napoca, 1998; <span class="CharOverride-1">Eonda fragilă sau Triumful lui Proteu</span>, Cluj-Napoca, 1999; <span class="CharOverride-1">Claunul de neon</span>. <span class="CharOverride-1">Noeme şi dianoeme</span>, Bucureşti, 2005.</p>
			<p class="Heuristica___m_RPR"><span class="CharOverride-2">Repere bibliografice:</span> Constantin Cubleşan, <span class="CharOverride-1">Răni perma&#173;nente</span>, „Curierul” (Cluj-Napoca), 1998, 159; Poantă, <span class="CharOverride-1">Dicţ. poeţi</span>, <span class="CharOverride-1">15–16</span>; Alex. Ştefănescu, <span class="CharOverride-1">Vulva prehensibilă</span>, RL, 2007, 13. &#9;<span class="Semnatura">Ct.C., Ad.S.</span></p>
			<p class="Heuristica_PRIMUL_Semnat"><span class="titlu-12">ANUAR DE ETNOLOGIE, ARTĂ, ISTORIE, LINGVISTICĂ,</span> publicaţie editată între 1981 şi 1983 de Baza de Cercetări Ştiinţifice Timişoara a Academiei Republicii Socialiste România. Comi&#173;tetul de redacţie al primului volum este format din Eugen Todoran, Deliu Petroiu, Viorel Ţigu, Aurel Turcuş, Sergiu Drincu. În comitetul de redacţie al volumului secund apare şi Victor Andrei, iar în cel de-al treilea intră Constantin Chevereşan. De la volumul al doilea publicaţia are şi un secretar de redacţie, în persoana Vioricăi Goicu. Volumul întâi se deschide cu un <span class="CharOverride-1">Cuvânt înainte</span> semnat de academicianul Dan Mateescu, în care finalitatea apariţiei periodicului este bine precizată: „Baza de Cercetări Ştiinţifice a Academiei Republicii Socialiste România editează pentru prima oară un anuar al subcomisiilor de etnologie şi de cultivare a limbii, cuprinzând o parte din rezultatele activităţii de cercetare, documentare şi studiu în domeniile etnologiei, istoriei, artei şi lingvisticii”. Apar, în conformitate cu profilul asumat, studii dedicate fenomenului poetic, semnate de Eugen Todoran (<span class="CharOverride-1">Mit, filosofie, mitosofie în opera lui Lucian Blaga</span>), G.I. Tohăneanu (<span class="CharOverride-1">Simboluri eminesciene: „lira” şi „dalta”</span>), Dumitru Vlăduţ ş.a. Sunt cercetate literatura naivă a scriitorilor rurali (Aurel Turcuş, <span class="CharOverride-1">Aspecte privind condeierii ţărani din Banat</span>) şi literatura religioasă, în sensul complex al permanenţelor ei ideatice, adesea cu un puternic ecou în iconografie (Ramona Boca-Bordei, <span class="CharOverride-1">Cărturari ai Râmnicului în cultura românească a secolului al XVIII-lea</span>, Viorel Ţigu, <span class="CharOverride-1">Ilustraţia în cărţile de Râmnic şi rolul ei în răspândirea ideilor artistice în secolul al XVIII-lea</span>), o serie de studii interdisciplinare fiind dedicate folclorului (Aurel Turcuş, <span class="CharOverride-1">Numărătoarea mare </span>şi <span class="CharOverride-1">Clasificarea creaţiei aforistice şi enigmatice în folcloristica românească</span>, Doina Comloşan, <span class="CharOverride-1">Pentru o tipologie a faptelor folclorice</span>, Ioan P. Bogdan, <span class="CharOverride-1">Originea «trunchiului de arbore fermecat»</span>, Philipp Detlef Strunk, <span class="CharOverride-1">Accepţiunea timpului în folclorul bănăţean</span>). Cerce&#173;tările sunt însoţite de rezumate în limbi de circulaţie, cuprinsul fiecărui tom fiind de asemenea tradus în rusă, franceză, engleză şi germană. &#9;<span class="CharOverride-6">I.I.</span></p>
			<p class="Heuristica_PRIMUL_Semnat"><span class="titlu-12">ANUAR DE LINGVISTICĂ ŞI ISTORIE </span><span class="titlu-12">LITE&#173;RARĂ</span>, publicaţie a Institutului de Filologie Română „A. Philippide” al Filialei Iaşi a Academiei Române, apărut la Iaşi din 1965, în continuarea revistelor „Studii şi cercetări ştiinţifice”, seria Filologie (Iaşi, 1951–1963) şi „Anuar de filologie” (Iaşi, 1964). Între 1981 şi 1995 a fost editat în două serii, A. Lingvistică şi B. Istorie literară. În 1965 şi 1966 Al. Dima, membru corespondent al Academiei Române, a condus revista în calitate de redactor responsabil; între 1967 şi 1975 această însărcinare i-a revenit lui N.I. Popa; din 1976 Vasile Arvinte a fost redactor responsabil, secondat pentru partea de istorie literară de Dan Mănucă (redactor responsabil adjunct); începând din 1988 până în 1995 Remus Zăstroiu este redactor responsabil al seriei B. Istorie literară. În anul 1996 cele două serii au fost reunite într-un singur volum, Stelian Dumistrăcel devenind redactor responsabil, iar Remus Zăstroiu, redactor responsabil adjunct pentru partea de istorie literară. Din redacţie mai fac parte: Doina Hreapcă, redactor şef adjunct, Ion H. Ciubotaru, Victor Durnea, Gabriela Haja, Dan Mănucă, Luminiţa Botoşineanu, secretar ştiinţific de redacţie, Ioana Repciuc, secretar ştiinţific de redacţie. În rubricile permanente „Studii” şi „Note şi documente” se publică, în primul rând, rezultate ale cercetărilor legate de proiectele departamentelor de istorie literară şi de folclor ale institutului: <span class="CharOverride-1">Istoria criticii literare din secolul al XIX-lea, Dicţionarul literaturii române de la origini până la 1900, Dicţionarul general al literaturii române, Arhiva de folclor a Moldovei şi Bucovinei, Monografii folclorice. </span>De-a lungul timpului au contribuţii cu studii şi articole din această categorie, alături de altele de teorie a literaturii, comparatistică etc. Al. Dima, N.I. Popa, Al. Teodorescu, I. Lăzărescu, Dimitrie Costea, Dan Mănucă, Remus Zăstroiu, Leon Volovici, Horst Fassel, Gabriela Drăgoi, Stănuţa Creţu, Florin Faifer, Lucia Berdan, Lucia Cireş, I.H. Ciubotaru, Algeria Simota, Rodica Şuiu, Silvia Ciu&#173;botaru, Gh. Hrimiuc-Toporaş, Victor Durnea, Andrei Corbea, Ioan Holban, Ofelia Ichim, Adina Hulubaş, Nicoleta Borcea, Şerban Axinte, Sebastian Drăgulănescu, Amalia Drăgulănescu, Ioana Repciuc, Traian Diaconescu ş.a. Cu studii privind literatura română sau diverse literaturi străine, istoria culturii, istoria mentalităţilor, cu cercetări de imagologie, genealogie, naratologie ş.a. au colaborat pe parcursul apariţiei anuarului Gavril Istrate, Traian Cantemir, Const. Ciopraga, Eugeniu Sperantia, Theofil Simenschy, Maria Platon, Maria Carpov, Adrian Marino, Al. Husar, Natalia Cantemir, Al. Zub, Liviu Leonte, I. D. Lăudat, Nicolae Creţu, Iulian Popescu, Leonida Maniu, Ion Pop, Mircea Popa, Adrian Voica, Dan C. Mihăilescu, Şt. Cuciureanu, Ion Constantinescu, Mihai Drăgan, Ion Apetroaie, Rodica Ciocan-Ivănescu, Traian Diaconescu, Grigore Marcu, Noemi Bomher, Sorina Bălănescu, Livia Cotorcea, Anca Sîrbu, Adela Hagiu, Astrid Agache, Doru Scărlătescu, I. Popescu-Sireteanu, Magda Jeanrenaud, Eugen Munteanu, Laura Manea, Carmen-Gabriela Pamfil, Adrian Turculeţ, Mioara Dragomir, Elena Dănilă, Eugenia Dima, Luminiţa Botoşineanu, Dragoş Moldovanu, Marius-Radu Clim, Mircea Ciubotaru, Florin-Teodor Olariu, Cristina Florescu ş.a. În paginile revistei Petru Caraman, Ovidiu Bârlea, Ion Taloş, Vasile Adăscăliţei, Petru Ursachi, Florin Bucescu, Viorel Bârleanu sunt autori de studii vizând domeniile etnologiei, etnografiei şi folclorului literar sau în domeniul muzical. Între colaboratorii anuarului se numără şi mulţi specialişti de renume din străinătate: Hans Robert Jauss, Michael Kapellen, Horst Schuller-Anger, Stefan Hof, Anton Schwob, Michael Soukop, Burkhart Steinwach, Till R. Kuhnle, Wolf&#173;gang Dahmen, Rudolf Windisch (toţi din spaţiul cultural germanic), Odille Serre, Eric Freedman (Franţa), William Kluback (SUA), Maria Bak (Polonia), Michael Finkenthal (Israel), Zhang Yushu (China) ş.a. La rubrica „Note şi documente” s-au tipărit, pe lângă articolele membrilor institutului, şi altele, provenind de la reputaţi cercetători ai unor domenii complementare: C. C. Angelescu, Gh. Buzatu, Ştefan S. Gorovei, Mihai Timofte (istorie), C. Turcu, Rodica Eugenia Anghel (arhivistică), Gh. Sibechi (genealogie), Sergiu Pavlicencu (literatură spaniolă) ş.a. Revista a aniversat totodată, prin studii sau articole, personalităţi ale învăţământului universitar şi ale cercetării ştiinţifice ieşene, precum Iorgu Iordan, Petru Caraman, Al. Dima, N.I. Popa, V. Harea, a publicat numere omagiale prilejuite de centenarele Lucian Blaga, Ion Barbu, N.I. Popa sau de sărbătorirea profesorului Const. Ciopraga, şi numere tematice dedicate comparatismului românesc ori dicţionarelor literare. Un caracter special au tomurile XXXII (<span class="CharOverride-1">Centenar Eminescu – Creangă</span>), XXXIII (materialele Simpozionului ger&#173;man–român organizat de Institutul „A. Philippide” în 1992) şi XXXIV (materialele Simpozionului internaţional<span class="CharOverride-1"> B. Fundoianu–B. Fondane, </span>organizat în 1994). În tomul XLIX se publică textele comunicărilor susţinute la Colocviul Internaţional „Eugeniu Coşeriu – 90 de ani de la naştere”, organizat în 2011 de Institutul de Filologie Română „A. Philippide” şi de Universitatea „Alecu Russo” din Bălţi, la Iaşi şi la Bălţi, 27–29 iulie 2011. Rubrica „Critică şi bibliografie” comentează lucrări de specialitate şi periodicele sau cărţile primite în cadrul schimbului internaţional de publicaţii întreţinut de redacţia revistei cu peste șaizeci de institute de cercetare, instituţii de învăţământ universitar şi biblioteci de peste hotare. &#9;<span class="Semnatura">O.I.</span></p>
			<p class="Heuristica_PRIMUL_Semnat"><span class="titlu-12">ANUAR PENTRU ISRAELIŢI</span><span class="CharOverride-2">,</span> publicaţie apărută din 1878 la Bacău, şi cu titlul „Calendar pentru israeliţi”, şi un supliment calendaristic ebraic încorporat în prima fasciculă a volumului. În 1879 publicaţia, girată de Moses Schwarzfeld ca redactor responsabil, se mută la Bucureşti, unde îşi continuă apariţia până în 1899. Adevărată enciclopedie a evreilor români prin varietatea tematică a documentelor, studiilor, micromonografiilor – de instituții, societăți, comunități – tipărite în paginile lui, <span class="CharOverride-2">A.i.</span> abordează probleme de istorie generală (originea şi misiunea iudaismului), dezvoltarea literaturii ebraice de la începuturi până în actualitate, relațiile iudaismului cu elenismul, răspândirea limbilor semite, specificul comunității evreiești din Moldova și Muntenia în epoca fanariotă și sub regimul Regulamentului Organic etc., creația populară a evreilor și influențele reciproce cu aceea autohtonă. O rubrică bine susținută, „Varia”, cu informații de interes general despre publicații specifice, evenimente cultural-sociale, decesele unor fruntași ai comunității, volume recent apărute în țară și străinătate, acoperă aproape întreaga activitate a evreilor-români în special din orașele mari (București, Iași, Galați, Bacău). Varietatea tematică și nivelul ridicat sunt garantate de prestigiul colaboratorilor, dintre care se detașează Moses Gaster, frații Elias și Moses Schwarzfeld, M. Braunștein-Mibașan, N. Fränkel, S.C. Tributo (S. Ianovici), Mariu Șăineanu, Iacob Psantir. În fiecare volum, printre studii docte (Elias Schwarzfeld, <span class="CharOverride-1">Evreii în legislația lui Matei Basarab al Munteniei. 1640–1652 </span>și <span class="CharOverride-1">Din istoria evreilor în România</span>, Mariu Șăineanu, <span class="CharOverride-1">Limbile semitice</span>, Moses Gaster, <span class="CharOverride-1">Basme evreiești de o mie de ani</span>,<span class="CharOverride-1"> Goarnele contra Talmudului</span>, N. Fränkel, <span class="CharOverride-1">Viața și moartea lui Isus </span>etc), sunt presărate poezii de Ion Dafin (<span class="CharOverride-1">Evreul</span>, din placheta <span class="CharOverride-1">Fără noroc</span>), Ion Catina (<span class="CharOverride-1">Calomnia</span>), A. Steuerman (-Rodion) (<span class="CharOverride-1">Tu nu mă vrei</span>)<span class="CharOverride-1"> </span>sau traduceri după H. Heine (<span class="CharOverride-1">Iehuda Ben Halevi</span>), L. A. Frankel (<span class="CharOverride-1">Elie Wilna</span>), Sully Prudhomme (<span class="CharOverride-1">Spinoza – </span>sonet), în traducerea lui A. Steuerman (-Rodion) cele mai multe, și a lui Aureliu Candrea; proza literară – cu predilecție nuvele inspirate din viața cotidiană evreiască – stă sub semnul celui mai frust realism: <span class="CharOverride-1">Bețivul</span>,<span class="CharOverride-1"> Prigonit de soartă</span>,<span class="CharOverride-1"> Simșele Ghibor</span>, <span class="CharOverride-1">Polcovniceasa</span>, <span class="CharOverride-1">Judecata poporană</span>, <span class="CharOverride-1">Răzbunarea soartei </span>de E. Schwarzfeld, și la fel, un ciclu de schițe <span class="CharOverride-1">Din viața jalnică </span>(<span class="CharOverride-1">Credinciosul</span>, <span class="CharOverride-1">Amândoi</span>, <span class="CharOverride-1">Trebuie să aibă bani jidanii</span>, <span class="CharOverride-1">Împământenit</span>, <span class="CharOverride-1">Kadiș</span>,<span class="CharOverride-1"> Gragherul</span>), completate, de pildă, de <span class="CharOverride-1">Povestea șarpelui încălzit la sân </span>de Ronetti-Roman<span class="CharOverride-1">. </span>Câteva portrete–biografie prezintă personalitatea unor fruntași ai evreimii mondiale (<span class="CharOverride-1">Hirsch Mendel Pineles</span>, scris de Leopold Löw,  marele rabin al Szegedinului) sau autohtone (<span class="CharOverride-1">Iacob L</span><span class="CharOverride-1">ö</span><span class="CharOverride-1">bel</span>,<span class="CharOverride-1"> </span>semnată de M. Schwarzfeld). Sunt completate, la rubrica „Notițe diverse”, de necroloagele conținând considerații nuanțate, consacrate unor figuri publice recent dispărute (generalul englez Mazar-Pașa, Beniamin Schwarzfeld, Iosif Bolocan). Alți colaboratori: Arnold Maltensky, C. Lippe, Juliu Barasch, Armin Dux. &#9;<span class="Semnatura">R.P.</span></p>
			<p class="Heuristica_PRIMUL_Semnat"><span class="titlu-12">ANUARUL ARHIVEI DE FOLCLOR</span>,<span class="CharOverride-2"> </span>revistă care a apărut la Cluj, apoi la Sibiu și din nou la Cluj, între 1932 și 1945, ca organ al Arhivei de Folclor a Academiei Române (înființată în 1930), fiind îngrijită de Ion Muşlea. Reapare într-o nouă serie începând din 1980, urmată de alta din 1990, sub direcţia lui Ion Cuceu. Prin cele şapte volume tipărite în perioada interbelică, <span class="CharOverride-2">A.A.F.</span> avea să devină, ca preocupări, viziune şi metodologie a abordării, publicaţia-etalon în sfera ştiinţelor despre cultura populară. Anuarul reflectă cu fidelitate starea acestor ştiinţe în acel moment, ca şi, mai ales, concepţia lui Ion Muşlea, întors de curând de la École Roumaine en France (1923–1925). Considerat „realizarea cea mai apreciată” a lui Muşlea (Ion Taloş), <span class="CharOverride-2">A.A.F. </span>a adus o „contribuţie substanţială în folcloristica vremii în aproape toate sectoarele mari ale cercetării” (Ovidiu Bârlea). Editată de Academia Română, publicaţia venea să înlocuiască mai vechea colecţie „Din viaţa poporului român” a aceleiaşi instituţii şi avea menirea să instaureze spiritul ştiinţific în domeniile etnografiei şi folclorului şi să sincronizeze cercetarea românească, astfel, cu cea europeană şi universală. În scopul acesta, Ion Muşlea reuşeşte să atragă în paginile publicaţiei colaborarea „unora dintre cei mai de seamă specialişti în diferitele domenii ale folclorului românesc din acel timp” (Ion Taloş), fapt care asigură ţinuta ştiinţifică a materialelor inserate. Se adaugă tineri cercetători (de la Muzeul Limbii Române, de la Universitatea clujeană), stipendiaţi de Arhiva de Folclor, care vor realiza şi tipări câteva culegeri şi studii demne de interes. Sumarul include monografii etnofolclorice zonale ori ale unor ţinuturi româneşti, studii de istoria folclorului şi a folcloristicii, contribuţii teoretice referitoare la categoriile literaturii orale (baladă, poezie lirică, teatru popular), abordări ale literaturii orale din perspectivă comparată, contribuţii la cercetarea obiceiurilor etc. În sfârşit, la iniţiativa şi în realizarea lui Ion Muşlea (cu colaborarea lui Ion Mărcuş şi a lui Laurenţiu F. Nemeş), se<span class="CharOverride-2"> </span>tipăreşte <span class="CharOverride-1">Bibliografia curentă a folclorului ro&#173;&#173;mâ&#173;nesc</span>. Alături de aceasta, în fiecare volum au mai fost publicate şi alte tipuri de bibliografii (a revistei „Muza”, bibliografii regionale, bibliografia lucrărilor cu carac&#173;ter folcloric şi etnografic apărute sub egida Academiei Române între 1877 şi 1929). Meritul cel mai însemnat al <span class="CharOverride-2">A.A.F.</span> constă în publicarea monografiilor etnografico-folclorice regionale, al căror model îl constituie lucrarea <span class="CharOverride-1">Cercetări folclorice în Ţara Oaşului</span>  (inclusă în volumul I, 1932) de Ion Muşlea. Vor mai fi tipărite aici asemenea monografii parţiale sau generale, însoțite de glosar, ilustraţii foto, hărţi etc., aparținând lui P.V. Ştefănucă (<span class="CharOverride-1">Folclor din judeţul Lăpuşna, Cer&#173;cetări folclorice în valea Nistrului de Jos</span>), Emil Petrovici (<span class="CharOverride-1">Folclor din Valea Almăjului, Folclor de la moţii din Scărişoara</span>), N.P. Smochină (<span class="CharOverride-1">Din literatura populară a românilor de peste Nistru</span>), Vasile Scurtu (<span class="CharOverride-1">Cercetări folclorice în Ugocea românească</span>), Ion Pătruţ (<span class="CharOverride-1">Folclor de la românii din Serbia</span>), Gh. Pavelescu (<span class="CharOverride-1">Cercetări folclorice în sudul judeţului Bihor</span>). Dintre studiile de teorie folclorică sunt de reţinut contribuţiile lui Petru Caraman (<span class="CharOverride-1">Contribuţie la cronologizarea şi geneza baladei populare la români</span>), Ion Diaconu (<span class="CharOverride-1">Psihologie şi creaţie populară</span>) şi Gh. Pavelescu (<span class="CharOverride-1">Pasărea suflet</span>), toate ilustrând aspecte ale reflecţiei contemporane în marginea fenomenelor ţinând de cultura populară. O notă aparte aduc intervenţiile lui Vasile Bogrea. Inter&#173;pretarea de ordin comparativ se regăseşte în încercările lui Silviu Dragomir şi Ion Muşlea (despre scriitorii raguzani şi refrenul colindelor româneşti, despre variantele româneşti ale snoavei referitoare la femeia necredincioasă). Istoria folclorului şi a folcloristicii a intrat, de asemenea, în atenţia colaboratorilor, aceştia abordând subiecte ca <span class="CharOverride-1">Academia Română şi folclorul</span>,<span class="CharOverride-1"> Ion Bianu şi folclorul nostru</span>,<span class="CharOverride-2"> </span><span class="CharOverride-1">Ovid Densusianu, folclorist</span> (Ion Muşlea), istoricul revistei „Şezătoarea”, activitatea lui M. Gaster (Artur Gorovei). În aceeaşi categorie intră şi studiile lui Valeriu Bologa, G. Bogdan-Duică şi Ion Breazu despre interesul unor învăţaţi străini pentru folclorul românesc, ca şi paginile lui David Prodan comentând câteva versuri despre răscoala condusă de Horea, Cloşca şi Crişan ori cele ale lui Romulus Todoran privind poeziile populare dintr-un manuscris ardelean de la 1831. Teatrul popular şi obiceiurile fac şi ele obiectul unor studii aplicate, alcătuite de D. St. Petruţiu, Elisabeta Nanu, Tatiana Găluşcă, Șt. Paşca, N. Drăganu, T. Morariu, Traian Gherman. Anuarul<span class="CharOverride-2"> </span>s-a bucurat de o bună primire din partea specialiştilor, care au remarcat ţinuta ştiinţifică, densitatea materialelor şi profesionalismul cercetărilor, autoritatea în materie a semnatarilor. După două încercări rămase fără rezultat din cauza contextului cultural-politic, publicaţia, numită acum „Anuarul de folclor”, reapare în 1980, patronată de Sectorul de etnologie şi sociologie de pe lângă Centrul de Ştiinţe Sociale al Universităţii „Babeş–Bolyai” din Cluj-Napoca şi avându-l ca redactor responsabil pe Ion Taloş. Din 1985 redactor responsabil este Ion Cuceu, iar din 1991 se reia vechea denumire, „Anuarul Arhivei de Folclor”, odată cu revenirea Institutului Arhiva de Folclor sub egida Academiei Române. Primul volum din noua serie era dedicat „împlinirii a cincizeci de ani de la întemeierea Arhivei de Folclor a Academiei Române” şi îşi propunea drept prim obiectiv să continue, pe linia lui Ion Muşlea, tradiţia cercetărilor folclorice din acest centru universitar. În al doilea rând, aşa cum procedase şi Ion Muşlea, se încerca concentrarea „contribuțiilor unora dintre cei mai valoroşi cercetători din întreaga ţară” şi publicarea unor „studii referitoare la toate regiunile folclorice ale ţării”, elaborate de specialişti din ţară sau de peste hotare. Astfel, în sumar se întâlnesc, în afară de semnăturile cercetătorilor și specialiștilor clujeni, şi numele lui Petru Caraman, Ovidiu Bârlea, al Silviei Ciubotaru și al Nicoletei Coatu, ale lui Mihai A. Canciovici, Tiberiu Alexandru, Corneliu Dan Georgescu, Iosif Herţea, Ion Chiş Ster ş.a., ca şi ale unor reputaţi etnologi şi antropologi străini, precum Marianne Mesnil, Cristina Papa sau Harry A. Senn. Rubricile stabile sunt „Studii”, „Note”, „Recenzii”, dar mai apar şi compartimentări noi, ca „Sistematica–tipologica”, „Arhiva”, „Contribuţii de istoria folcloristicii şi a etnografiei”, „In memoriam”, „Aniversară”, „Cen&#173;tenarul naşterii lui Béla Bartók” ş.a. Din 1991, <span class="CharOverride-2">A.A.F. </span>continuă să promoveze, prin studii şi tipologii ample, cercetarea folcloristică şi etnografică în context naţional şi european, definindu-şi un program concret de „luptă împotriva eseismului, a fragmentarismului diletantistic, a curentelor neomitologizante şi excesiv etnocentriste” (Ion Cuceu). Spre deosebire de vechiul anuar, sunt publicate contribuţii de etnomuzicologie şi etnocoreologie, altele referitoare la folclorul maghiar şi la cel săsesc din Transilvania ori privind relaţiile acestora cu folclorul românesc. Nu lipsesc acum nici cercetările interdisciplinare, vizând o cât mai largă deschidere a ştiinţelor etnologice către alte domenii, precum antropologia, sociologia, istoria literară ş.a. Pot fi citite, astfel, studii precum <span class="CharOverride-1">Cultură orală şi informaţie transculturală</span> de Sabina Ispas, <span class="CharOverride-1">Dumitru Caracostea, între folclor şi antropologie</span> de Ioana Bot, <span class="CharOverride-1">Interferenţe: folclor−literatură</span> de Dumitru Pop, <span class="CharOverride-1">Spre o istorie orală a comunismului</span> de Eugenia Bârlea. Abordând un spectru tematic larg, publicaţia, tipărită cu unele sincope, reuneşte studii şi note semnate, între alții, de Ion Şeuleanu, Andrei Hâncu, Iordan Datcu, Alexandru Filipaşcu, Maria Cuceu, Alina Branda, care reflectă situația folcloristicii naționale actuale, dar și tradiţia ei (inclusiv pe plan metodologic) şi relaţiile ei cu diferite culturi. Alți colaboratori: Traian Mârza, Faragó József, István Almási, Gabriela Vöo, Lucia Iştoc, Zamfir Dejeu, Maria Hlinca-Drăgan, Ilona Szenic, Hanni Markel, István Pál Demény, Viorel Rogoz, Ion Cruceană. &#9;<span class="Semnatura">I.Ş., </span><span class="Semnatura">M.W.</span></p>
			<p class="Heuristica_PRIMUL_Semnat"><span class="titlu-12">ANUARUL INSTITUTULUI DE CERCETĂRI SOCIO-UMANE SIBIU</span>, publicaţie care apare la Sibiu din 1994. Este consacrată cercetărilor arheologice şi istorice, sociologice şi etnologice, de istorie literară şi culturală. Colegiul de redacţie: Eugen Onu (redactor-şef), V. Ciobanu (redactor-şef adjunct), Dorel Morândău (secretar de redacţie), Victor V. Grecu, Sigrid Haldenwang, N. Jurca, Ilie Moise, Thomas Nägler, Dorina N. Rusu. Din 1997 redactor-șef devine Victor V. Grecu; în 2010 din colegiul de redacție fac parte Paul Niedermaier, Ioana Narcisa Crețu, Sigrid Haldenwang, Nelu Vicol, Gheorghe Jernovei, Thomas Nägler, Ana Bantoș, Laura Eveline Bădescu, Ioan Derșidan, Ilie Moise, Dorina N. Rusu. Anunțând în articolul inaugural „un nou început de drum în cercetarea științifică umanistă sibiană”, Thomas Nägler enumeră atuurile apartenenței directe la Academia Română: „În primul rând stabilim noi, de comun acord, prioritățile și temele de cercetare actuale și de viitor. Întreținem relații de colaborare științifică individuale și colective cu numeroase instituții de profil din străinătate, fără a mai trece prin purgatoriul anilor 1940–1989. Al treilea și poate cel mai mare câștig este acela că nu mai scriem pentru sertar, ci pentru tipar”. Directorul Institutului exprimă, totodată, dezideratul de a „publica rezultatele cercetătorilor și ale altor cunoscători ai istoriei, sociologiei, lingvisticii și literaturii”, adesându-le colegilor îndemnul „de a aborda cu mult curaj noul, de a recupera o jumătate de secol pierdut în slujba unor ideologii străine firii omenești”. Dintre rubrici se rețin „Istorie–Arheologie”, „Sociologie”, „Istorie literară și culturală”, „Etnologie”, „Documentar”, „Recenzii”, „Cronică”. În paginile anuarului apar studii de Eugen Onu, Victor V. Grecu, Ilie Moise, Livia Dumitru, Anca Goţia, Joachim Wittstock, Anamaria Pleșoianu, Dan Popescu, Rodica Maria Fofiu, documente (Liliana Popa, <span class="CharOverride-1">O scrisoare inedită a lui Petru Maior către Vasile Aaron</span>), note şi recenzii scrise de Petre Beşliu, Lucian Giura, Sabin Luca, Victor Domşa şi Anca Goţia, ultima semnând în fiecare număr și o cronică a activităţii ştiinţifice a Institutului. Volumul din 1995 marchează centenarul Lucian Blaga, publicând articole de Gh. Pavelescu, Vasile Avram, Ioan Mariș, iar cel din 1998–1999 o sută cincizeci de ani de la nașterea lui Ioan Slavici, semnatarii fiind Eugen Onu (<span class="CharOverride-1">Elemente arhetipale în proza lui Slavici</span>), Victor V. Grecu, Livia Dumitru. Numere speciale sunt dedicate Revoluției de la 1848 (1998–1999), revistei sibiene „Tribuna” (2000–2004), Marii Uniri (2008). Volumul din 2006–2007 este consacrat semicentenarului Institutului de Cercetări Socio-Umane<span class="CharOverride-1"> </span>din<span class="CharOverride-1"> </span>Sibiu. Publicațiile străine intrate în biblioteca Institutului sunt semnalate la rubrica „Bibliografie” (titulari: Maria Emilia Țiplic și Andreea Buzaș). Alţi colaboratori: Mircea Popa, George Nistor, Vasile Ciobanu, Mihai Sofronie, Dorin Goţia, Sorin Rusu. &#9;<span class="Semnatura">I.Ms., L.Bc.</span></p>
			<p class="Heuristica_PRIMUL_Semnat"><span class="titlu-12">ANUARUL SOCIALIST</span>,<span class="CharOverride-2"> </span>revistă care a apărut la Bucureşti în 1946, ca publicaţie a Partidului Social Democrat din România. Sunt inserate date biografice şi note bibliografice despre Ion Păun-Pincio, I.C. Frimu, Karl Marx, Anatole France, Jean Jaurès, K. Kautsky. Colaborează cu versuri Ştefan Baciu, Ştefan Tita, cu proză figurează Ion Pas, I. Felea, Gala Galaction, iar cu articole politice G. Spina, Eugen Relgis. Alţi colaboratori: Nicolae Deleanu, Lothar Rădăceanu, Marin Iorda. &#9;<span class="Semnatura">I.H. </span></p>
			<p class="Heuristica-PRIMUL"><span class="titlu-12">ANUŢA, Cătălin</span> (25.IX.1968, Iaşi – 20.V.1997, Iaşi), poet. Este fiul Margaretei Anuţa, ingineră, şi al lui Ioan Anuţa, profesor. A făcut şcoala elementară şi liceul în oraşul natal, încercând să îşi continue studiile la Facultatea de Drept, apoi la Facultatea de Litere, secţia de jurnalistică, din cadrul Universităţii „Al. I. Cuza”. Scurt timp a fost ziarist la „Evenimentul zilei”, apoi patron la International Romtranzact. O boală necruţătoare l-a răpus însă timpuriu.</p>
			<p class="Heuristica-BASE"><span class="CharOverride-2">A. </span>a debutat cu versuri în 1986 la „Suplimentul literar-artistic al «Scânteii tineretului»“, publicând apoi în „Orizont”, „Ramuri”, „România literară”, „Steaua”, „Astra”, „Amfiteatru” ş.a. Postum, a apărut volumul de poezie <span class="CharOverride-1">Ars longa, vita brevis</span> (1997), căruia i-au urmat, într-un ritm special, datorat, poate, şi destinului tragic al tânărului poet, culegeri care reunesc sutele de poeme publicate în presă sau lăsate în manuscris: <span class="CharOverride-1">Invazia vidului</span> (1999), <span class="CharOverride-1">Robit eternităţii </span>(1999), <span class="CharOverride-1">Sfinxul</span> (2000), <span class="CharOverride-1">Fusese destul</span> (2000), <span class="CharOverride-1">Pe valurile Purgatoriului </span>(2001), <span class="CharOverride-1">Cu luntrea pe Styx</span> (2001), <span class="CharOverride-1">Curcubeul gândului </span>(2002), <span class="CharOverride-1">Eros </span>(2007). <span class="CharOverride-2">A.</span> este copleşit de un morb metafizic. Poemele sale, de o densitate puţin obişnuită, datorează mult expresionismului, exploatând teme şi motive specifice – semne, (pre)vestiri, profeţii, explozii ontologice – într-o cromatică violentă. Eul liric, un autentic „proscris al durerii”, are, în general, conştiinţa alunecării înspre un gol ce atrage magnetic (<span class="CharOverride-1">Buşteanul, Invazia vidului</span>) şi, în consecinţă, tentaţia asumării unui ton întunecat, profetic: „Ne-a ajuns toamna,/ suntem reci, suntem schelete funebre/ şi suntem goi,/ va veni şi iarna,/ şi ne va ucide gheaţa” (<span class="CharOverride-1">Cred</span>). Suferinţa sinelui îşi caută frecvent un alter ego în natura devastată de cataclisme pe care nu le poate controla ori în cea însemnată, egal, cu instinctul autodistrugerii. Ioan Constantinescu afirma că acest poet „neactual”, ce pare că şi-a organizat totul într-un unic, vast poem, caută „noima absurdului” şi „optează pentru «ultima soluţie» – aceea a lucidităţii neîndurătoare, a neîndurării fără nici o concesie, fără vreun compromis cu sine, cu viaţa, cu moartea, cu «lumea de dincolo»“. Singură poezia, văzută ca realitate organică – „dârz ţinând poezia în dinţi/ din care ţâşnea sângele” (<span class="CharOverride-1">Soldatul</span>) –, s-ar putea opune irezistibilei chemări a neantului.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Ars longa, vita brevis</span>, Iaşi, 1997; <span class="CharOverride-1">Invazia vidului</span>, Iaşi, 1999; <span class="CharOverride-1">Robit eternităţii</span>, pref. Liviu Leonte, Iaşi, 1999; <span class="CharOverride-1">Sfinxul</span>, postfață Ioan Constantinescu, Iaşi, 2000; <span class="CharOverride-1">Fusese destul</span>, postfaţă Corneliu Ştefanache, Iaşi, 2000; <span class="CharOverride-1">Pe valurile Purgatoriului</span>, Iaşi, 2001; <span class="CharOverride-1">Cu luntrea pe Styx</span>, pref. Dan Bogdan Hanu, Iaşi, 2001 ; <span class="CharOverride-1">Curcubeul gândului</span>,<span class="CharOverride-1"> </span>îngr. Ilie Dan și Codrin Liviu Cuțitaru,<span class="CharOverride-1"> </span>Iaşi, 2002; ed. (<span class="CharOverride-1">Rainbow of Thought</span>), tr. Oana-Diana Hodas, Iaşi, 2007; <span class="CharOverride-1">Ars longa, vita brevis</span>, îngr. şi tr. Constantin N. Străchinaru, Iaşi, 2006; <span class="CharOverride-1">Eros</span>, Iaşi, 2007.</p>
			<p class="Heuristica___m_RPR"><span class="CharOverride-2">Repere bibliografice:</span> Dan Mănucă, <span class="CharOverride-1">Oală cu pământ de epocă</span>, CL, 1998, 3; Dan Bogdan Hanu, <span class="CharOverride-1">Ieşirea spre mare</span>, CL, 2001, 5; Ioan Constantinescu, <span class="CharOverride-1">Anotimpul haijinilor</span>, Iaşi, 2001, <span class="CharOverride-1">209–227</span>;<span class="CharOverride-1"> </span>Ilie Dan, „<span class="CharOverride-1">Sunt pasărea ce are să cadă”</span>, CL, 2002, 6; Al. Husar, <span class="CharOverride-1">„Pe valurile Purgatoriului”</span>,<span class="CharOverride-1"> </span>CL, 2003, 5; Dumitru Irimia, <span class="CharOverride-1">Zbor frânt</span>, DL, 2004, 2; <span class="CharOverride-1">Cătălin Anuţa: alfabet liric</span>, Iaşi, 2004; Lăcrămioara Petrescu, <span class="CharOverride-1">Literatura postumă: poezia lui Cătălin Anuţa</span>, AUI, literatură, t. LI, 2005; Ioan Răducea, <span class="CharOverride-1">Cătălin Anuţa</span>, Iaşi, 2006; Ilie, <span class="CharOverride-1">Dicţ. poeziei ieşene</span>, <span class="CharOverride-1">45–46</span>.&#9;<span class="Semnatura">D.M., E.I.</span></p>
		</div>
		<div class="_idGenObjectLayout-1">
			<div id="_idContainer048" class="_idGenObjectStyleOverride-1">
			</div>
		</div>
		<div id="_idContainer049" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Amăriuței</span></p>
		</div>
		<div id="_idContainer050" class="Basic-Text-Frame">
			<p class="Basic-Paragraph"><span class="CharOverride-1">Amăriuței</span></p>
		</div>
		<div class="_idGenObjectLayout-1">
			<div id="_idContainer051" class="_idGenObjectStyleOverride-1">
				<img class="_idGenObjectAttribute-1" src="04_AmAn_210-305-web-resources/image/AmariuteiCs.png" alt="" />
			</div>
		</div>
		<div id="_idContainer052" class="_idGenObjectStyleOverride-1">
			<p class="Legenda_BUN">Desen de Eugen Drăguțescu</p>
		</div>
		<div id="_idContainer053" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Amfilohie</span></p>
		</div>
		<div id="_idContainer054" class="Basic-Text-Frame">
			<p class="Basic-Paragraph"><span class="CharOverride-1">Amfilohie</span></p>
		</div>
		<div class="_idGenObjectLayout-1">
			<div id="_idContainer055" class="_idGenObjectStyleOverride-1">
				<img class="_idGenObjectAttribute-1" src="04_AmAn_210-305-web-resources/image/Amfilohie_Hotiniul.jpg" alt="" />
			</div>
		</div>
		<div id="_idContainer056" class="_idGenObjectStyleOverride-1">
			<p class="Legenda_BUN"><span class="CharOverride-14">De obște gheografie</span>, Iași, 1795</p>
		</div>
		<div id="_idContainer057" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Amfiteatru</span></p>
		</div>
		<div id="_idContainer058" class="Basic-Text-Frame">
			<p class="Basic-Paragraph"><span class="CharOverride-1">Amfiteatru</span></p>
		</div>
		<div id="_idContainer059" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Amfiteatru</span></p>
		</div>
		<div id="_idContainer060" class="Basic-Text-Frame">
			<p class="Basic-Paragraph"><span class="CharOverride-1">Amicii</span></p>
		</div>
		<div id="_idContainer061" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Amicul</span></p>
		</div>
		<div id="_idContainer062" class="Basic-Text-Frame">
			<p class="Basic-Paragraph"><span class="CharOverride-1">Amicul</span></p>
		</div>
		<div class="_idGenObjectLayout-1">
			<div id="_idContainer063" class="_idGenObjectStyleOverride-1">
				<img class="_idGenObjectAttribute-1" src="04_AmAn_210-305-web-resources/image/AmiculFamiliesi.png" alt="" />
			</div>
		</div>
		<div id="_idContainer064" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Amicul</span></p>
		</div>
		<div id="_idContainer065" class="Basic-Text-Frame">
			<p class="Basic-Paragraph"><span class="CharOverride-1">Amicul</span></p>
		</div>
		<div id="_idContainer066" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Amzăr</span></p>
		</div>
		<div id="_idContainer067" class="Basic-Text-Frame">
			<p class="Basic-Paragraph"><span class="CharOverride-1">Amzăr</span></p>
		</div>
		<div id="_idContainer068" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Amzăr</span></p>
		</div>
		<div id="_idContainer069" class="Basic-Text-Frame">
			<p class="Basic-Paragraph"><span class="CharOverride-1">Amzulescu</span></p>
		</div>
		<div id="_idContainer070" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Analele</span></p>
		</div>
		<div id="_idContainer071" class="Basic-Text-Frame">
			<p class="Basic-Paragraph"><span class="CharOverride-1">Analele</span></p>
		</div>
		<div class="_idGenObjectLayout-1">
			<div id="_idContainer072" class="_idGenObjectStyleOverride-1">
				<img class="_idGenObjectAttribute-1" src="04_AmAn_210-305-web-resources/image/Analed1867.jpg" alt="" />
			</div>
		</div>
		<div id="_idContainer073" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Analele</span></p>
		</div>
		<div id="_idContainer074" class="Basic-Text-Frame">
			<p class="Basic-Paragraph"><span class="CharOverride-1">Analele</span></p>
		</div>
		<div id="_idContainer075" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Analele</span></p>
		</div>
		<div id="_idContainer076" class="Basic-Text-Frame">
			<p class="Basic-Paragraph"><span class="CharOverride-1">Analele</span></p>
		</div>
		<div id="_idContainer077" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Analele</span></p>
		</div>
		<div id="_idContainer078" class="Basic-Text-Frame">
			<p class="Basic-Paragraph"><span class="CharOverride-1">Analele</span></p>
		</div>
		<div class="_idGenObjectLayout-1">
			<div id="_idContainer079" class="_idGenObjectStyleOverride-1">
				<img class="_idGenObjectAttribute-1" src="04_AmAn_210-305-web-resources/image/AnaleleLiterarde.jpg" alt="" />
			</div>
		</div>
		<div id="_idContainer080" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Analele</span></p>
		</div>
		<div id="_idContainer081" class="Basic-Text-Frame">
			<p class="Basic-Paragraph"><span class="CharOverride-1">Analele</span></p>
		</div>
		<div id="_idContainer082" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Analele</span></p>
		</div>
		<div id="_idContainer083" class="Basic-Text-Frame">
			<p class="Basic-Paragraph"><span class="CharOverride-1">Analele</span></p>
		</div>
		<div id="_idContainer084" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Analele</span></p>
		</div>
		<div id="_idContainer085" class="Basic-Text-Frame">
			<p class="Basic-Paragraph"><span class="CharOverride-1">Anania</span></p>
		</div>
		<div id="_idContainer086" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Anania</span></p>
		</div>
		<div id="_idContainer087" class="Basic-Text-Frame">
			<p class="Basic-Paragraph"><span class="CharOverride-1">Anania</span></p>
		</div>
		<div id="_idContainer088" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Anania</span></p>
		</div>
		<div id="_idContainer089" class="Basic-Text-Frame">
			<p class="Basic-Paragraph"><span class="CharOverride-1">Anania</span></p>
		</div>
		<div class="_idGenObjectLayout-1">
			<div id="_idContainer090" class="_idGenObjectStyleOverride-1">
				<img class="_idGenObjectAttribute-1" src="04_AmAn_210-305-web-resources/image/02_anania_dsachi.jpg" alt="" />
			</div>
		</div>
		<div id="_idContainer091" class="_idGenObjectStyleOverride-1">
			<p class="Legenda_BUN">Valeriu Anania și Mihai Ursachi</p>
		</div>
		<div id="_idContainer092" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Anca</span></p>
		</div>
		<div id="_idContainer093" class="Basic-Text-Frame">
			<p class="Basic-Paragraph"><span class="CharOverride-1">Ancheta</span></p>
		</div>
		<div id="_idContainer094" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Anderco</span></p>
		</div>
		<div id="_idContainer095" class="Basic-Text-Frame">
			<p class="Basic-Paragraph"><span class="CharOverride-1">Anderco</span></p>
		</div>
		<div id="_idContainer096" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Andreescu</span></p>
		</div>
		<div id="_idContainer097" class="Basic-Text-Frame">
			<p class="Basic-Paragraph"><span class="CharOverride-1">Andrei</span></p>
		</div>
		<div id="_idContainer098" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Andreiţă</span></p>
		</div>
		<div id="_idContainer099" class="Basic-Text-Frame">
			<p class="Basic-Paragraph"><span class="CharOverride-1">Andriescu</span></p>
		</div>
		<div id="_idContainer100" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Andriescu</span></p>
		</div>
		<div id="_idContainer101" class="Basic-Text-Frame">
			<p class="Basic-Paragraph"><span class="CharOverride-1">Andrieş</span></p>
		</div>
		<div id="_idContainer102" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Andriţoiu</span></p>
		</div>
		<div id="_idContainer103" class="Basic-Text-Frame">
			<p class="Basic-Paragraph"><span class="CharOverride-1">Andriţoiu</span></p>
		</div>
		<div id="_idContainer104" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Andronache</span></p>
		</div>
		<div id="_idContainer105" class="Basic-Text-Frame">
			<p class="Basic-Paragraph"><span class="CharOverride-1">Andronescu</span></p>
		</div>
		<div id="_idContainer106" class="_idGenObjectStyleOverride-1">
			<p class="Legenda_BUN">Ioana Ieronim, Vasile Andru şi George Bălăiţă</p>
		</div>
		<div class="_idGenObjectLayout-1">
			<div id="_idContainer107" class="_idGenObjectStyleOverride-1">
				<img class="_idGenObjectAttribute-1" src="04_AmAn_210-305-web-resources/image/02AAA.jpg" alt="" />
			</div>
		</div>
		<div id="_idContainer108" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Andru</span></p>
		</div>
		<div id="_idContainer109" class="Basic-Text-Frame">
			<p class="Basic-Paragraph"><span class="CharOverride-1">Andru</span></p>
		</div>
		<div id="_idContainer110" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Anestin</span></p>
		</div>
		<div id="_idContainer111" class="Basic-Text-Frame">
			<p class="Basic-Paragraph"><span class="CharOverride-1">Anestin</span></p>
		</div>
		<div id="_idContainer112" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Anestin</span></p>
		</div>
		<div id="_idContainer113" class="Basic-Text-Frame">
			<p class="Basic-Paragraph"><span class="CharOverride-1">Angelescu</span></p>
		</div>
		<div id="_idContainer114" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Anghel</span></p>
		</div>
		<div id="_idContainer115" class="Basic-Text-Frame">
			<p class="Basic-Paragraph"><span class="CharOverride-1">Anghel</span></p>
		</div>
		<div id="_idContainer116" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Anghel</span></p>
		</div>
		<div id="_idContainer117" class="Basic-Text-Frame">
			<p class="Basic-Paragraph"><span class="CharOverride-1">Anghel</span></p>
		</div>
		<div class="_idGenObjectLayout-1">
			<div id="_idContainer118" class="_idGenObjectStyleOverride-1">
				<img class="_idGenObjectAttribute-1" src="04_AmAn_210-305-web-resources/image/2_Anghel_Dimitrie_in_ziua_logodnei_cu_fLR.jpg" alt="" />
			</div>
		</div>
		<div id="_idContainer119" class="_idGenObjectStyleOverride-1">
			<p class="Legenda_BUN">Dimitrie Anghel și Natalia Negru</p>
		</div>
		<div id="_idContainer120" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Anghel</span></p>
		</div>
		<div id="_idContainer121" class="Basic-Text-Frame">
			<p class="Basic-Paragraph"><span class="CharOverride-1">Anghel</span></p>
		</div>
		<div id="_idContainer122" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Anghel</span></p>
		</div>
		<div id="_idContainer123" class="Basic-Text-Frame">
			<p class="Basic-Paragraph"><span class="CharOverride-1">Anghel</span></p>
		</div>
		<div id="_idContainer124" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Anghel</span></p>
		</div>
		<div id="_idContainer125" class="Basic-Text-Frame">
			<p class="Basic-Paragraph"><span class="CharOverride-1">Anghel</span></p>
		</div>
		<div id="_idContainer126" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Anghelescu</span></p>
		</div>
		<div id="_idContainer127" class="Basic-Text-Frame">
			<p class="Basic-Paragraph"><span class="CharOverride-1">Anghelescu</span></p>
		</div>
		<div id="_idContainer128" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Anghelescu</span></p>
		</div>
		<div id="_idContainer129" class="Basic-Text-Frame">
			<p class="Basic-Paragraph"><span class="CharOverride-1">Anghelescu</span></p>
		</div>
		<div id="_idContainer130" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Anghelescu</span></p>
		</div>
		<div id="_idContainer131" class="Basic-Text-Frame">
			<p class="Basic-Paragraph"><span class="CharOverride-1">Ani</span></p>
		</div>
		<div id="_idContainer132" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Anonimul</span></p>
		</div>
		<div id="_idContainer133" class="Basic-Text-Frame">
			<p class="Basic-Paragraph"><span class="CharOverride-1">Anonimul</span></p>
		</div>
		<div id="_idContainer134" class="_idGenObjectStyleOverride-1">
			<p class="Legenda_BUN"><span class="CharOverride-14">Anonimul brâncovenesc</span>, BAR, ms. rom. 441</p>
		</div>
		<div class="_idGenObjectLayout-1">
			<div id="_idContainer135" class="_idGenObjectStyleOverride-1">
				<img class="_idGenObjectAttribute-1" src="04_AmAn_210-305-web-resources/image/Anonimul_brancovesnesc.jpg" alt="" />
			</div>
		</div>
		<div id="_idContainer136" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Antemireanu</span></p>
		</div>
		<div id="_idContainer137" class="Basic-Text-Frame">
			<p class="Basic-Paragraph"><span class="CharOverride-1">Anticipaţia</span></p>
		</div>
		<div class="_idGenObjectLayout-1">
			<div id="_idContainer138" class="_idGenObjectStyleOverride-1">
			</div>
		</div>
		<div id="_idContainer139" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Antim Ivireanul</span></p>
		</div>
		<div id="_idContainer140" class="Basic-Text-Frame">
			<p class="Basic-Paragraph"><span class="CharOverride-1">Antim Ivireanul</span></p>
		</div>
		<div id="_idContainer141" class="_idGenObjectStyleOverride-1">
			<p class="Legenda_BUN"><span class="CharOverride-14">Didahii,</span> BAR, ms. rom. 3460</p>
		</div>
		<div class="_idGenObjectLayout-1">
			<div id="_idContainer142" class="_idGenObjectStyleOverride-1">
				<img class="_idGenObjectAttribute-1" src="04_AmAn_210-305-web-resources/image/02_antisidahs3460.jpg" alt="" />
			</div>
		</div>
		<div id="_idContainer143" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Antim Ivireanul</span></p>
		</div>
		<div id="_idContainer144" class="Basic-Text-Frame">
			<p class="Basic-Paragraph"><span class="CharOverride-1">Antohi</span></p>
		</div>
		<div id="_idContainer145" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Antohi</span></p>
		</div>
		<div id="_idContainer146" class="Basic-Text-Frame">
			<p class="Basic-Paragraph"><span class="CharOverride-1">Anton</span></p>
		</div>
		<div id="_idContainer147" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Anton</span></p>
		</div>
		<div id="_idContainer148" class="Basic-Text-Frame">
			<p class="Basic-Paragraph"><span class="CharOverride-1">Antonescu</span></p>
		</div>
		<div id="_idContainer149" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Antonescu</span></p>
		</div>
		<div id="_idContainer150" class="Basic-Text-Frame">
			<p class="Basic-Paragraph"><span class="CharOverride-1">Antonescu</span></p>
		</div>
		<div id="_idContainer151" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Antonescu</span></p>
		</div>
		<div id="_idContainer152" class="Basic-Text-Frame">
			<p class="Basic-Paragraph"><span class="CharOverride-1">Antonesei</span></p>
		</div>
		<div id="_idContainer153" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Antonesei</span></p>
		</div>
		<div id="_idContainer154" class="Basic-Text-Frame">
			<p class="Basic-Paragraph"><span class="CharOverride-1">Antoniade</span></p>
		</div>
		<div id="_idContainer155" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Antoniu</span></p>
		</div>
		<div id="_idContainer156" class="Basic-Text-Frame">
			<p class="Basic-Paragraph"><span class="CharOverride-1">Antoniu</span></p>
		</div>
		<div id="_idContainer157" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Anuar</span></p>
		</div>
		<div id="_idContainer158" class="Basic-Text-Frame">
			<p class="Basic-Paragraph"><span class="CharOverride-1">Anuar</span></p>
		</div>
		<div id="_idContainer159" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Anuarul</span></p>
		</div>
		<div id="_idContainer160" class="Basic-Text-Frame">
			<p class="Basic-Paragraph"><span class="CharOverride-1">Anuarul</span></p>
		</div>
		<div id="_idContainer161" class="Basic-Text-Frame">
			<p class="Basic-Paragraph ParaOverride-3"><span class="CharOverride-1">Anuţa</span></p>
		</div>
	</body>
</html>

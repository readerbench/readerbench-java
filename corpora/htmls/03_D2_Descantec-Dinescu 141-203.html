<!DOCTYPE html>
<html>
	<head>
		<meta charset="utf-8" />
		<title>03_D2_Descantec-Dinescu_141-203</title>
		<link href="03_D2_Descantec-Dinescu_141-203-web-resources/css/idGeneratedStyles.css" rel="stylesheet" type="text/css" />
	</head>
	<body id="x03_D2_Descantec-Dinescu_141-203" lang="ro-RO">
		<div id="_idContainer000" class="Basic-Text-Frame">
		</div>
		<div id="_idContainer041" class="_idGenObjectStyleOverride-1">
			<p class="Heuristica-PRIMUL"><span class="titlu-12">DESCÂNTEC</span>, specie folclorică exprimată printr-o formulă ce însoţeşte anumite practici magice destinate, cu precădere, înlăturării răului. <span class="CharOverride-1">D. </span>constă în rostirea unor versuri rituale, în care imaginile fantastice abundă, indicând o mentalitate arhaică. Având origini străvechi (asiro-babilonienii îl practicau, iar grecii l-au cunoscut prin intermediul hitiţilor), <span class="CharOverride-1">d.</span> prezintă aceeaşi intensitate şi aceleaşi caracteristici formale la toate popoarele. Rostirea versurilor, însoţită de gesturi şi practici rituale, participarea activă a celui descântat şi recuzita folosită îi conferă caracter dramatic. Îl practică numai vârstnicii, mai ales femeile, şi se aplică atât oamenilor, cât şi animalelor. După scop, <span class="CharOverride-1">d.</span> se împart în două tipuri principale: curative şi vrăji sau farmece. Cele curative („de năjit”, „de orbalţ”, „de uimă”) sunt strâns legate de medicina empirică şi folosesc în general un text literar. Vrăjile sau farmecele, mai puţin răspândite şi practicate după un ritual mai strict, sunt menite să provoace dragostea, urâtul, sărăcia, belşugul etc. „Facerile”, „desfacerile”, „descoperirea hoţilor” şi alte practici de aceeaşi natură, de asemenea însoţite de <span class="CharOverride-1">d.</span>, cunosc o răspândire restrânsă. Varietatea tipologică a <span class="CharOverride-1">d.</span> decurge din folosirea lui în cele mai diverse situaţii, de fiecare dată acordându-i-se o funcţie specială. Păgân la origine, <span class="CharOverride-1">d.</span> a primit influenţe creştine, personajele biblice înlocuindu-le adesea pe cele mitice. Uneori această influenţă a fost atât de puternică, încât, alături de <span class="CharOverride-1">d.</span> propriu-zis, pot fi întâlnite rugăciuni-descântec. În folclorul nostru el poartă pecetea mitologiei autohtone. Caracterul magic al acestei specii a determinat conservarea unui mare număr de elemente străvechi. Structura <span class="CharOverride-1">d.</span> apropie textul de epica rituală, recitarea aminteşte de incantaţie, apelurile către supranatural stabilesc relaţii cu poezia cultică, prezenţa fantasticului şi finalul optimist trimit la basm, iar personajele din mitologia creştină la legendă etc. Valoarea artistică a speciei sporeşte datorită acumulărilor de experienţă poetică din mai multe epoci. Cei care au practicat <span class="CharOverride-1">d.</span> vreme îndelungată au căpătat o uşurinţă de improvizaţie generatoare de procedee noi: forma liberă a prozodiei, monologul şi dialogul, alternarea fanteziei cu elemente de grotesc, coexistenţa caracterului arhaic (cifre fatidice, formule magice, conjuraţii demonice etc.) cu cel nou (scene, limbaj din viaţa obişnuită). Alături de tropi, de personificare, iteraţie, invocaţie, blestem („Aibă mersul racului/ Şi casa gândacului/ Şi odihna vântului”), se întâlnesc gradaţii ascendente şi descendente, enumeraţii ş.a. Predominante sunt exprimarea metaforică şi abundenţa structurilor comparative. Bolii i se porunceşte să iasă şi să piară „Ca roua de soare,/ Ca spuma de mare”, duhurilor rele li se spune: „Vă duceţi în gura vântului/ Să vă loviţi de toarta pământului”, iar bolnavului i se urează „Să rămâie luminat/ Ca argintul cel curat,/ Ca aurul strecurat”. Prin puterea de expresie şi bogăţia reliefului verbal, <span class="CharOverride-1">d.</span>, în care sunt păstrate nenumărate forme arhaice de limbă românească, a influenţat poeţi ca Lucian Blaga, Adrian Maniu, Ion Barbu, V. Voiculescu, Tudor Arghezi. Ca formă de artă, această specie continuă să prezinte interes pentru creatorii literaturii culte.</p>
			<p class="Heuristica___mici"><span class="CharOverride-1">Surse:</span> G. Dem. Teodorescu, <span class="CharOverride-2">Poezii populare române</span>, Bucureşti, 1885; S. Fl. Marian, <span class="CharOverride-2">Descântece poporane ro&#173;mâne</span>, Suceava, 1886; Dimitrie P. Lupaşcu, <span class="CharOverride-2">Medicina babelor. Adunare de descântece, reţete de doftorii şi vrăjitorii băbeşti, </span>Bucureşti, 1893; Gr. G. Tocilescu, <span class="CharOverride-2">Materialuri folkloristice</span>, I, Bucureşti, 1900; Tudor Pamfile, <span class="CharOverride-2">Boli şi leacuri la oameni, vite şi păsări, după datinile şi credinţele poporului român, adunate din comuna Ţepu (jud. Tecuci)</span>, Bucureşti, 1911; Enea Hodoş, <span class="CharOverride-2">Descântece</span>, Sibiu, 1912; A.M. Nour, <span class="CharOverride-2">Descântece şi vrăji din popor</span>, Turnu Măgurele<span class="CharOverride-2">,</span>1912; Ovid Densusianu, <span class="CharOverride-2">Graiul din Ţara Haţegului,</span> Bucureşti, 1915; Artur Gorovei, <span class="CharOverride-2">Descântecele românilor</span>, Bucureşti, 1931; Al. Vasiliu, <span class="CharOverride-2">Descântece din Moldova</span>, Bucureşti, 1934; Ion Bârlea,<span class="CharOverride-2"> Literatură populară din Maramureş</span>, II, îngr. şi introd. Iordan Datcu, pref. Mihai Pop, Bucureşti, 1968; <span class="CharOverride-2">Folclor din Moldova, </span>I, Bucureşti, 1969; Lucia Cireş, Lucia Berdan, <span class="CharOverride-2">Descântece din Moldova</span>, introd. Lucia Cireş, Iaşi, 1982; <span class="CharOverride-2">Antologia descântecelor populare româneşti</span>, îngr. şi pref. Radu Răutu, Bucureşti, 1998.</p>
			<p class="Heuristica___m_RPR"><span class="CharOverride-1">Repere bibliografice:</span> G. Dem. Teodorescu, <span class="CharOverride-2">Consideraţi&#173;uni critice asupra descântecului de „apucat” sau „în&#173;cleştat”,</span> „Columna lui Traian”, 1875, 3; Gaster, <span class="CharOverride-2">Lit. pop., 406–429; </span>Mihai Canianu, <span class="CharOverride-2">Din psihologia poporană. Descântece, farmece şi vrăji, </span>RIAF, 1893, fasc. 1;<span class="CharOverride-2"> </span>Ovid Densusianu, <span class="CharOverride-2">Limba descântecelor</span>, „Grai şi suflet”, 1930, 2, 1931, 1, 1934, 1–2; Artur Gorovei, <span class="CharOverride-2">Descântecele românilor, </span>Bucureşti, 1931,<span class="CharOverride-2"> 7–197; </span>I.-A. Candrea, <span class="CharOverride-2">Folclorul medical român comparat</span>, Bucureşti, 1944, <span class="CharOverride-2">322–375</span>; Gh. Pavelescu, <span class="CharOverride-2">Cercetări asupra magiei la românii din Munţii Apuseni</span>, Bucureşti, 1945; <span class="CharOverride-2">Ist. lit.,</span> I, <span class="CharOverride-2">53–63</span>; I.L. Popa, <span class="CharOverride-2">Contribuţii la studiul practicii magice în Banat, </span>în <span class="CharOverride-2">Folclor literar</span>, I, îngr. Eugen Todoran şi Gabriel Manolescu, Timişoara, 1967, <span class="CharOverride-2">151–181;</span> Ovidiu Papadima<span class="CharOverride-2">, Lite&#173;ratura populară română</span>, Bucureşti, 1968<span class="CharOverride-2">, 347–420</span>; Petru Caraman, <span class="CharOverride-2">Magia populară ca sursă de inspiraţie pentru poezia cultă</span>, în <span class="CharOverride-2">Elogiu folclorului românesc</span>, îngr. Maria Mărdărescu şi Octav Păun, pref. Octav Păun, Bucureşti, 1969, <span class="CharOverride-2">387–399</span>; Al. Rosetti, <span class="CharOverride-2">Limba descântecelor româneşti</span>, Bucureşti, 1975; <span class="CharOverride-2">Dicţ. lit. 1900, 276–277</span>; Ovidiu Bârlea, <span class="CharOverride-2">Folclorul românesc</span>, II, Bucureşti, 1983, <span class="CharOverride-2">7–59</span>; Ştefania Cristescu, <span class="CharOverride-2">Descântece din Cornova – Basarabia</span>, îngr. şi pref. Sanda Golopenţia-Eretescu, Providence (SUA), 1984; Aurora Liiceanu, <span class="CharOverride-2">Povestea unei vrăjitoare</span>, Bucureşti, 1996; Petru Caraman, <span class="CharOverride-2">Descolindatul în orientul şi sud-estul Europei. Studiu de folclor comparat</span>, îngr. şi postfaţă Ion H. Ciubotaru, Iaşi, 1997;<span class="CharOverride-2"> </span>Elena Florica Laurenţiu, <span class="CharOverride-2">Privirea lui Orfeu sau Puterea descântecului</span>, Bucureşti, 1997; Nicoleta Coatu, <span class="CharOverride-2">Structuri magice tradiţionale</span>, Bucureşti, 1998; Sanda Golopenţia-Eretescu, <span class="CharOverride-2">Desire Machines. A Romanian Love Charms Database</span>, Bucureşti, 1998; Antoaneta Olteanu, <span class="CharOverride-2">Ipostaze ale maleficului în medicina magică</span>, Bucureşti, 1998; Antoaneta Olteanu <span class="CharOverride-2">Şcoala de solomonie. Divinaţie şi vrăjitorie în context comparat</span>, Bucureşti, 1999; Maria Purdela Sitaru, <span class="CharOverride-2">Etnomedicină lingvistică</span>, Timişoara, 1999; Valeriu Bălteanu, <span class="CharOverride-2">Terminologia magică populară românească</span>, Bucureşti, 2000; Camelia Burghele, <span class="CharOverride-2">În numele magiei terapeutice</span>, pref. Nicoleta Coatu, Zalău, 2000; Amalia Pavelescu, <span class="CharOverride-2">Poezia de ritual şi ceremonial din Mărginimea Sibiului</span>, pref. Ion Ghinoiu, Bucureşti, 2001; Sanda Golopenţia-Eretescu, <span class="CharOverride-2">Limba descântecelor româneşti</span>, Bucureşti, 2007.&#9; <span class="Semnatura">I.H.C.</span></p>
			<p class="Heuristica-PRIMUL"><span class="titlu-12">DESIDERIE</span>, carte cu circulaţie monahală tradusă şi adaptată în limba română după romanul alegoric catalan <span class="CharOverride-2">Spill de la vida religiosa </span>(1515). Din punctul de vedere al izvorului traducerii, se aşază prin provenienţa sa cert apuseană alături de <span class="CharOverride-2">Historia destructionis Troiae</span> de Guido delle Colonne, de <span class="CharOverride-2">Fiore di virtù</span>,<span class="CharOverride-2"> </span>de <span class="CharOverride-2">Criticon</span>-ul lui Baltasar Gracián, de <span class="CharOverride-2">Horologii Principum </span>al lui Antonio de Guevara, de <span class="CharOverride-2">Stimuli virtutum, fraena peccatorum</span> al lui Andreas Wissowatius, de <span class="CharOverride-2">Mundus subterraneus</span> al lui Athanasius Kircher, texte de mare circulaţie, aparţinând fondului culturii europene, transpuse şi prelucrate integral sau parţial şi în limba română. Ca tehnică literară, <span class="CharOverride-1">D.</span> ar putea fi comparat cu <span class="CharOverride-2">Fiore di virtù </span>prin schema de înfruntare dintre vicii şi virtuţi. Odată cu <span class="CharOverride-1">D.</span> pătrunde însă în literatura română una dintre cele mai frumoase modalităţi de concretizare a acestei scheme, şi anume cea din <span class="CharOverride-2">Psihomachia</span> lui Prudentius. Virtuţile şi viciile sunt întrupate de personaje feminine, primele de o frumuseţe reală şi exemplară, celelalte fie urâte, fie de o frumuseţe înşelătoare. Cartea nu este deloc străină de imaginea care stă în centrul scrierii lui Dimitrie Cantemir <span class="CharOverride-2">Divanul sau Gâlceava Înţeleptului cu Lumea</span> şi de reprezentarea de pe coperta ediţiei de la Iaşi (1698). La mijlocul secolului al XVI-lea un călugăr iezuit a scris în Spania <span class="CharOverride-2">Espejo del religioso</span>,<span class="CharOverride-2"> </span>scriere alegorică despre drumul perfecţionării spirituale. Frumos şi bine alcătuită, cartea a fost curând tradusă în limbile italiană, franceză, germană, olandeză şi latină. În 1598 s-a tipărit şi o traducere în limba polonă, al cărei titlu se reflectă, prin intermediar, şi în limba română: <span class="CharOverride-2">Desiderosus sau Drumul către dragostea lui Dumnezeu.</span> Din polonă romanul alegoric a fost tradus în slavona de redacţie rusă şi tipărit în anul 1688 la Moscova. Cea mai veche copie manuscrisă cunoscută a textului slavon se găseşte într-un miscelaneu din prima jumătate a secolului al XVIII-lea de la schitul Poiana Mărului, alături de scrieri originale ale stareţului Vasile, dar şi de alte copii ale unor scrieri mai vechi. Deosebit de interesantă este aşezarea unui îndrumar alegoric de ascetică occidentală alături de <span class="CharOverride-2">Rugăciunea inimii</span> sau <span class="CharOverride-2">Rugăciunea lui Iisus</span> în redactarea stareţului Vasile şi de traduceri ale unor vestite îndreptare ascetice răsăritene. Lucrul nu este neobişnuit, de vreme ce Ignaţiu de Loyola enumera printre maeştrii săi spirituali pe Ioan Climax (Scărarul), iar lui Nicodim Aghioritul nu-i erau deloc străine „exerciţiile” lui Ignaţiu de Loyola. Miscelaneul slavon de la Poiana Mărului a circulat apoi la mănăstirile Neamţ, Probota, Vorona, Dobruşa, Călărăşanca şi – la sfârşit – în Iaşi. <span class="CharOverride-1">D.</span> a fost tradus în limba română, s-ar părea, de însuşi Paisie Velicikovski, bine cunoscut ucenic al stareţului Vasile. Textul românesc este amplificat faţă de textul slavon, cuvintele mai rare sunt explicate şi localizate, termenii de spiritualitate occidentală sunt redaţi prin termenii tradiţionali româneşti, totul conferind prelucrării un farmec aparte. Modul de transmitere prin copii manuscrise dovedeşte că la Poiana Mărului, deşi exista doar un schit, era organizat, în secolul al XVIII-lea, un adevărat <span class="CharOverride-2">scriptorium</span>.</p>
			<p class="Heuristica___mici"><span class="CharOverride-1">Ediții: </span><span class="CharOverride-2">Desiderie sau Cărarea către dragostea lui Dumnezeu</span>, îngr. Paul Mihail și Zamfira Mihail, pref. Virgil Cândea, postfață Zamfira Mihail, București, 2000.</p>
			<p class="Heuristica___m_RPR"><span class="CharOverride-1">Repere bibliografice:</span> Paul Mihail, <span class="CharOverride-2">Două manuscrise necunoscute din secolul XVIII</span>,<span class="CharOverride-2"> </span>RSL, 1964; I.C. Chiţimia, <span class="CharOverride-2">Les Livres populaires dans les littératures slaves et la littérature roumaine, leur fonction littéraire nationale et l’importance en plan u<a id="_idTextAnchor000"></a>niversel</span>, RSL, 1968; Paul Mihail, Zamfira Mihail, <span class="CharOverride-2">Geneza manuscrisului românesc „Desiderie”, secolul al XVIII-lea, din Biblioteca Arhiepiscopiei Craiovei, fond „Mitropolit Firmilian”</span>,<span class="CharOverride-2"> </span>MO, 1979, 1–3; Paul Mihail, <span class="CharOverride-2">Schitul Poiana Mărului – un centru ortodox cărturăresc</span>, în <span class="CharOverride-2">Spiritualitate şi istorie la Întorsura Carpaţ<a id="_idTextAnchor001"></a>ilor</span>, I, coordonator Antonie Plămădeală, Buzău, 1983, <span class="CharOverride-2">355–384</span>; Dario Raccanello, <span class="CharOverride-2">La preghiera di Gesù negli scritti di Basilio di Poiana Mărului</span>, Alessandria, 1986, <span class="CharOverride-2">244–251</span>; ed. (<span class="CharOverride-2">Rugăciunea lui Iisus în scrierile stareţului Vasile de la Poiana Mărului</span>),<span class="CharOverride-2"> </span>tr. Maria Cornelia Oros și Ioan I. Ică jr., îngr. şi introd. Ioan I. Ică jr., Sibiu, 1996. &#9; <span class="CharOverride-3">C.V. </span></p>
			<p class="Heuristica-PRIMUL"><span class="titlu-12">DESSILA</span><span class="CharOverride-1">, Octav</span> (4.XII.1895, Bucureşti – 3.VIII.1976, Bucureşti), prozator, dramaturg. Este fiul Aristiţei (n. Gheorghiu) şi al lui Iorgu Dessila, funcţionar la CFR. Urmează Liceul Militar de la Mănăstirea Dealu. Ofiţer activ, cu unele funcţii mai importante după Primul Război Mondial – ajutor de ataşat militar la Legaţia Română din Viena (1921–1922), şef de cabinet la Preşedinţia Consiliului de Miniştri (1926–1927) –, scriitorul a fost o prezenţă discretă în viaţa literară interbelică. Totuşi, numele său avea o certă notorietate, romanele semnate de el bucurându-se de succesul de librărie care a dus la multe reeditări între 1930 şi 1946. Fără colaborări în periodicele vremii, puţin comentat, rareori intervievat, <span class="CharOverride-1">D.</span> se face prezent în publicistică doar prin schiţele despre tipuri şi moravuri din <span class="CharOverride-2">Cartea cu minciuni</span> (1936), o viziune comună, dar exprimată cu umor, asupra tagmei scriitoriceşti.</p>
			<p class="Heuristica-BASE">Primele romane ale lui <span class="CharOverride-1">D. </span>sunt încercări de valorificare epică a unor evenimente istorice recente. Anumite aspecte, cu accent pe tragedia conflictelor etnice din Transilvania de după Unirea din 1918, apar, agrementate cu episoade amoroase, în cea dintâi carte, <span class="CharOverride-2">Dragomir valahul</span> (1927). Povestea fantezistă a unei nefericite aristocrate ruse, urmărită de bolşevici în România, prilejuieşte autorului şi o superficială evocare a societăţii ruseşti înainte şi după revoluţie (<span class="CharOverride-2">Zvetlana</span>, 1930). Animat de vagi intenţii etice, romancierul<span class="CharOverride-1"> </span>imaginează întâmplări care să dezvăluie realităţi sociale şi morale susceptibile de critică. Dar drama unei tinere provinciale prinse în vârtejul desfrâului din marele oraş este relatată plat, cu amănunte banale şi vulgare, în <span class="CharOverride-2">Bucureşti, oraşul prăbuşirilor</span> (1930). Oricât de justificate ar fi aspiraţiile unei soţii neglijate (de un soţ cu preocupări superioare, de larg interes social), autorul o sileşte să plătească cu viaţa infidelitatea conjugală – <span class="CharOverride-2">Neastâmpăr</span> (1934; Premiul Societăţii Scriitorilor Români). Intenţionând să dea o frescă a mahalalei bucureştene, ca lume năclăită în propria meschinărie şi amoralitate, <span class="CharOverride-1">D.</span> nu realizează în <span class="CharOverride-2">Porţi fără număr</span> (I–II, 1946–1947) decât o aglutinare de descrieri şi dialoguri terne, alcătuind o vedere fărâmiţată, lipsită de semnificaţie. Intrigile amoroase nu lipsesc din romane, dar în unele erosul apare ca temă principală, ca destin al unor indivizi. În <span class="CharOverride-2">Noroi</span> (1932) sau în <span class="CharOverride-2">Turbă</span> (1936) personaje obsedate de dorinţe sexuale rătăcesc oarbe prin viaţă, făcând inutile eforturile romancierului de a le încadra în diverse medii sociale, prin digresiuni superflue. În <span class="CharOverride-2">Două chemări</span> (I–II, 1938) iubirea nu este determinată fizic (protagoniştii se cunosc numai din scris), dar este la fel de puternică, mobilizând resurse psihice capabile să salveze de la moarte protagonistul şi să conducă la o unire fericită. În larga ambianţă a unui Iaşi macerat de nostalgii şi de banalităţi provinciale, se nasc iubiri purificate de zgura fiziologică, între personaje de o factură deosebită, care evoluează cu oarecare graţie în epicul celor trei volume ale romanului <span class="CharOverride-2">Iubim</span> (1942–1943). Aici dragostea ca trăire spirituală apare drept singurul reper ce poate da sens şi autenticitate într-o lume în continuă decădere. Evocările vremurilor de altădată, descrierile urbei şi imaginea naturii au o vagă şi desuetă poezie moldovenească, palidă imitaţie după Mihail Sadoveanu şi după fraţii Teodoreanu. În ciuda digresiunilor şi prolixităţii, a fragilităţii suportului epic, textul are oarecare pregnanţă, un umor moderat, un ton şăgalnic, reuşind să evite căderea în melodramă. Lăudat de unii, contestat de alţii, <span class="CharOverride-1">D.</span> rămâne un colecţionar de fapte omeneşti, pe care le povesteşte fără discernământ, confundând arta cu hazardul vieţii, creaţia literară cu relatarea liberă, dintr-o înţelegere simplistă a literaturii. În 1938 i s-a jucat la Teatrul Naţional din Iaşi piesa <span class="CharOverride-2">Un om care dă palme vieţii</span> (dramatizare a romanului <span class="CharOverride-2">Neastâmpăr</span>), publicată în 1941 cu titlul <span class="CharOverride-2">Nu poţi înfrânge viaţa. </span><span class="CharOverride-1">D.</span> este şi autorul „trilogiei dramatice” <span class="CharOverride-2">Mihail Viteazul</span> (1967), minată de poncifele şi stilul triumfalist al epocii.</p>
			<p class="Heuristica___mici"><span class="CharOverride-4">SCRIERI:</span> <span class="CharOverride-2">Dragomir valahul</span>, Bucureşti, 1927; <span class="CharOverride-2">Zvetlana</span>, pref. Octavian Goga, Bucureşti, 1930; ed. București, 2004; <span class="CharOverride-2">Bucureşti, oraşul prăbuşirilor</span>, Bucureşti, [1930]; <span class="CharOverride-2">Noroi</span>, Bucureşti, [1932]; <span class="CharOverride-2">Neastâmpăr</span>, Bucureşti, 1934; <span class="CharOverride-2">Cartea cu minciuni</span>, Bucureşti, 1936; <span class="CharOverride-2">Turbă</span>, Bucureşti, 1936; <span class="CharOverride-2">Două chemări</span>, I–II, Bucureşti, 1938; <span class="CharOverride-2">Nu poţi înfrânge viaţa</span>, Bucureşti, 1941; <span class="CharOverride-2">Iubim</span>, I–III, Bucureşti, 1942–1943; ed. I–II, Bucureşti, 1970; ed. <span class="st">I–III, îngr. Mihai Iovănel, pref. </span><span class="Emphasis CharOverride-5">Dan</span><span class="st">-</span><span class="Emphasis CharOverride-5">Silviu Boerescu,</span><span class="st"> Bucureşti, 2010; </span><span class="CharOverride-2">Porţi fără număr</span>, I–II, Bucureşti, [1946–1947]; <span class="CharOverride-2">Mihail Viteazul</span>, Bucureşti, 1967.</p>
			<p class="Heuristica___m_RPR"><span class="CharOverride-1">Repere bibliografice:</span> Const. Şăineanu, <span class="CharOverride-2">Noui recenzii</span>, Bucureşti, 1930, <span class="CharOverride-2">129–131</span>;<span class="CharOverride-2"> </span>Ion Foti, <span class="CharOverride-2">„Zvetlana”</span>, UVR, 1930, 13; <span class="CharOverride-2">Octav Dessila</span>, RRI, I, partea II, <span class="CharOverride-2">796–809</span>; Al. Robot, <span class="CharOverride-2">„Noroi”</span>, RP, 1933, 4511; Const. V. Gerota, <span class="CharOverride-2">„Neastâmpăr”</span>,<span class="CharOverride-2"> </span>CL, 1934, 11–12; Şerban Cioculescu, <span class="CharOverride-2">„Neastâmpăr”</span>,<span class="CharOverride-2"> </span>RFR, 1935, 1; Al. Piru, <span class="CharOverride-2">„Turbă”</span>,<span class="CharOverride-2"> </span>IIŞ, 1937, 11; Al. Piru, <span class="CharOverride-2">„Două chemări”</span>,<span class="CharOverride-2"> </span>JL, 1939, 24; Aurel Marin, <span class="CharOverride-2">„Iubim”</span>, VBA, 1942, 4; Virgil Ierunca, <span class="CharOverride-2">Literatura lui Octav Dessila</span>, CAP, 1943, 2147; Nina Cassian, <span class="CharOverride-2">Ciupercile literaturii</span>, CNT, 1947, 2; Carianopol<span class="CharOverride-2">, Scriitori</span>, II, <span class="CharOverride-2">71–80</span>; <span class="CharOverride-2">Dicţ. scriit. rom.</span>,<span class="CharOverride-2"> </span>II, <span class="CharOverride-2">75–76</span>; Adrian Majuru, <span class="CharOverride-2">„Bucureşti, oraşul prăbuşirilor”</span>, ALA, 2005, 767.<span class="CharOverride-2"> &#9; </span><span class="Semnatura">C.T.</span></p>
			<div class="_idGenObjectLayout-1">
				<div id="_idContainer001" class="_idGenObjectStyleOverride-1">
					<img class="_idGenObjectAttribute-1" src="03_D2_Descantec-Dinescu_141-203-web-resources/image/DESTINw.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">DESTIN</span>, revistă de cultură apărută la Madrid între iunie 1951 şi 1972, cu periodicitate neregulată (bianual, trianual, la interval de doi sau trei ani, dar adesea cu numere duble sau triple), în „caiete” (aproximativ 110 pagini) de formatul „Vieţii româneşti”. Director: George Uscătescu. De la al doilea număr, pe pagina de titlu sunt menţionaţi membrii comitetului de redacţie: I.D. Coterlan, Nicolae Mariţia, C.I. Popovici, Aureliu Răuţă şi George Uscătescu. Mai târziu (12/1962), în locul acestui comitet figurează Gruparea Destin, alcătuită din I.D. Coterlan, Vintilă Horia, Nicolae Mariţia, C.I. Popovici, Horia Precup, Aureliu Răuţă, Horia Stamatu, Octavian Vuia şi George Uscătescu. Din programul revistei, expus într-un <span class="CharOverride-2">Cuvânt înainte</span>, se reţine: „Iniţiatorii […] ţin să mărturisească, înainte de orice, o atitudine pe care ei ar vrea s-o fixeze ca îndreptar al scrisului lor. Această atitudine constă în aceea că ei consideră fenomenul emigraţiei drept o atitudine spiritualmente stearpă. Elitele intelectuale româneşti constituie, pe măsura autenticităţii lor, nu simple mănunchiuri sau individualităţi, deplasate din spaţiul lor normal de creaţie în spirit, ci adevărate frânturi de ţară, reprezentând întreg universul românesc, am putea spune un fel de monade de viaţă şi cultură românească”. În spiritul acestor convingeri, <span class="CharOverride-1">D.</span> a reuşit să reunească în paginile sale un număr impresionant de scriitori şi intelectuali români din toate zonele diasporei, iar în ultimii ani şi din ţară: Dinu Adameşteanu, D.C. Amzăr, Valeriu Anania, L.M. Arcade, Ştefan Baciu, Ion Barbu, Zevedei Barbu, Octavian Bârlea, Walter Biemel, C. Bră&#173;i&#173;loiu, Victor Buescu, Al. Busuioceanu, Nicu Caranica, Petru Comarnescu, I. Claudian, N.P. Comnen, Grigore Cugler, Mircea Eliade, Radu Enescu, Grigore Gafencu, Ana Giugariu, N.I. Herescu, Vintilă Horia, Virgil Ierunca, Ionel Jianu, Monica Lovinescu, Ştefan Lupaşcu, Paul Miron, Alexandrina Mititelu, Basil Munteanu, Grigore Nandriş, I. Negoiţescu, Mihail Niculescu, Constantin Noica, Mircea Popescu, G. Racoveanu, Ion Raţiu, Mira Simian Baciu, Horia Stamatu, Pamfil Şeicaru, Octavian Vuia ș.a. Până la numărul 10/1956 revista este consacrată în exclusivitate studiilor, comentariilor critice şi recenziilor („aproape toate aplecate spre etosul românesc”), ceea ce-l va determina pe Nicu Caranica să declare într-un număr aniversar (15/1966): „Ceea ce respect adânc în viaţa acestei reviste este încăpăţânarea cu care a ştiut să se împotrivească atâta vreme ispitei de a-şi deschide porţile creaţiei originale”. Preocuparea de a distinge constantele româneşti şi caracterele românităţii în diferite manifestări ale spiritului este evidentă în toate caietele<span class="CharOverride-1"> </span>revistei; între altele, este publicat aici un amplu studiu al lui G. Uscătescu, <span class="CharOverride-2">Caracterele culturii româneşti</span>. Sunt de menţionat din sumarele primilor ani de apariţie, structurate în patru secţiuni – „Studii”, „Note”, „Comentarii şi documente” (iniţial doar „Documente”), „Bibliografie românească” –, câteva texte fundamentale: Mircea Eliade, <span class="CharOverride-2">Catastrofă şi messianism. Note pentru o teologie a istoriei</span>,<span class="CharOverride-2"> Destinul culturii româneşti</span>; Vintilă Horia, <span class="CharOverride-2">Eseu despre interpretarea ciclică a istoriei</span>,<span class="CharOverride-2"> Premisele unui revizionism românesc</span>; Pamfil Şeicaru, <span class="CharOverride-2">Politica istorică</span>; C.I. Popovici, <span class="CharOverride-2">Aspectul antropocultural al României</span>, <span class="CharOverride-2">Problema viitorului culturii europene</span>; G. Uscătescu, <span class="CharOverride-2">Sensul libertăţii</span>,<span class="CharOverride-2"> Revolta elitelor</span>. Se reţine, din acest ultim studiu, scris în 1952, ideea „rebeliunii necesare a elitelor”, care „poate fi evenimentul cel mai important al timpului nostru”, idee determinată, pe de o parte, de constatarea că „niciodată elitele conducătoare ale unei societăţi nu au trăit un sentiment mai profund de teamă şi slăbiciune, o dorinţă de tranzacţii culpabile, cum l-au trăit elitele conducătoare europene din clipa când, la orizontul vieţii europene, au apărut masele, cu întreg balastul lor de energii destructive”, iar pe de altă parte de „condamnabila atitudine spirituală cu care o parte din elitele europene au acceptat, în deceniile din urmă, principiul-masă, invazia în istorie a drojdiei sociale”. De aici concluzia: „Numai ceea ce construieşte poate fi operant în istorie, nu forţa negativă ce destramă spiritul şi sensul nobil al vieţii”. Rubrica „Bibliografie româ&#173;nească” înregistrează riguros şi comentează toate publicaţiile româneşti ale exilului, de la volumele tipărite la Editura Cartea Pribegiei ori în Colecţia „Meşterul Manole” de la Buenos Aires până la ultimele apariţii româneşti în librăria franceză. Începând cu numărul 10/1956, rubricile revistei se restructurează. „Marginalia” preia materia celor patru rubrici precedente de studii şi comentarii, restul spaţiului fiind consacrat creaţiei originale. Ca şi alte importante periodice ale exilului („Luceafărul”, „Fiinţa românească”, „Revista scriitorilor români”, „Limite” etc.), <span class="CharOverride-1">D.</span> a încurajat toate orientările şi tradiţiile culturale şi, „împăcând” – după expresia lui Vintilă Horia – noutatea cu tradiţia, „continuitatea a putut fi posibilă”. În revistă apar acum poezii de Horia Stamatu (<span class="CharOverride-2">Punta Europa</span>), Nicu Caranica şi Al. Busuioceanu, proză de Mircea Eliade, Vintilă Horia şi Grigore Cugler, pagini memorialistice de Gr. Nandriş etc. Colecţia „Destin” publică, de asemenea, câteva din scrierile remarcabile ale deceniilor al şaselea şi al şaptelea: Horia Stamatu, <span class="CharOverride-2">Recitativ</span>, <span class="CharOverride-2">Punta Europa</span>, Vintilă Horia, Mircea Eliade, <span class="CharOverride-2">Nuvele </span>şi<span class="CharOverride-2"> Amintiri</span>, Nicu Caranica, <span class="CharOverride-2">Povestea foamei</span> şi <span class="CharOverride-2">Naşterea tragediei</span>, Ştefan Baciu, <span class="CharOverride-2">Ukulele</span> (poeme) ş.a. La cincisprezece ani de la apariţie (1966), Horia Stamatu putea astfel să constate că Gruparea Destin „a contribuit original şi substanţial, alături de toţi cei ce-au scris cu demnitate şi spirit critic în tot acest timp, la operaţia distanţării româneşti de marxism-leninismul cultural” şi că „într-o viitoare istorie obiectivă a scrisului românesc, această activitate se va însuma cu toată cinstea cuvenită”. &#9;  <span class="Semnatura CharOverride-6">M.P.-C.</span></p>
			<div class="_idGenObjectLayout-1">
				<div id="_idContainer004">
					<div id="_idContainer002" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DEŞLIU</span><span class="CharOverride-1">, Dan <br /></span>(31.VIII.1927, Bucureşti – 4.IX.1992, Neptun), poet, traducător. </p>
					</div>
					<div id="_idContainer003" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_D2_Descantec-Dinescu_141-203-web-resources/image/DESLIU_DANs.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Elenei (n. Săndulescu) şi al lui Ştefan Deşliu, contabil la Compania Bulandra, ulterior administrator al Teatrului Muncitoresc. Începe studiile secundare la Liceul „Matei Basarab” din Bucureşti, le continuă la Şcoala de Aeronautică din Mediaş şi la Liceul de Construcţii din Bucureşti. La îndemnul lui Victor Ion Popa urmează Conservatorul de Artă Dramatică bucureştean, clasa Mariei Filotti, după care, între 1946 şi 1948, e actor la Petroşani şi Bucureşti. Este redactor şi reporter la revista „Flacăra”, redactor la „Scânteia”, redactor-şef la „Luceafărul” (1961–1962). Ca poet, debutează la revista lui G. Călinescu „Lumea” în 1945, iar editorial cu volumul <span class="CharOverride-2">Goarnele inimii</span>, apărut în 1949. A murit înecat în Marea Neagră.</p>
			<p class="Heuristica-BASE">Primele versuri ale lui <span class="CharOverride-1">D</span>., incluse abia mai târziu în volum, arată înclinaţie spre confesiune şi meditaţie: toamna, peisajul aburit al serii, melancolia tinereţii fugare, în formele de expresie ale unui sentimentalism cenzurat. Începând cu 1948, <span class="CharOverride-1">D.</span> se pune fără rezerve în slujba regimului comunist, devenind unul dintre rapsozii lui cei mai înfocaţi şi mai recompensaţi (în 1949, 1950, 1951 e laureat al Premiului de Stat, în 1974 şi 1978 e distins cu Premiul Uniunii Scriitorilor etc.). Lungi compuneri epic-discursive exaltă lupta împotriva „duşmanilor poporului” (partizanii anticomunişti din munţi), noile şantiere, modelul Rusiei bolşevice şi utopia comunistă. Mult timp <span class="CharOverride-1">D.</span> este valorizat exclusiv ca autor al poemelor <span class="CharOverride-2">Lazăr de la Rusca</span> (1949) şi <span class="CharOverride-2">Minerii din Maramureş</span> (1951), intens mediatizate, impuse în programele şcolare şi în manuale ca modele ale noii literaturi. Clişeele limbii de lemn ale propagandei regimului sunt placate pe tiparele prozodice şi lingvistice ale folclorului, hibridul fiind de un comic involuntar („Voi pe mine mi-ţi puşca,/ da nu şi credinţa mea”; „Tovarăşi, după cum e ştiinţă,/ noi om avea ceva şedinţă”). Strident false în infrastructura lor ideologică şi etică, <span class="CharOverride-2">Prima baracă, Naţionala nr. 7</span> şi alte „reportaje lirice”, precum şi reveriile utopiste din <span class="CharOverride-2">Spre ţara visată</span> conţin şi pasaje de oarecare lirism şi vervă şi vădesc o anume uşurinţă a versificaţiei – drept care autorul le menţine în culegerile sale până la cea din 1980. Semnele de înnoire apar timid şi pot fi identificate începând cu <span class="CharOverride-2">Ceva mai greu...</span> (1958). Remarcabilă este evocarea copilăriei, vârstă a inocenţei, dar şi a unei înţelepciuni din perspectiva căreia sunt sancţionate faptele celor maturi. Există apoi o poezie a vetustului, a lucrurilor defuncte, a căror evocare alcătuieşte un „memorial al Desuetudinii”: „Înaintea lui Dimov, descoperă poezia podurilor cu amintiri, a vechiturior, a fanteziilor adolescentine (<span class="CharOverride-2">Inima din cufăr</span>), misterul străzilor «interzise», pe care copilul circulă cu un delicios sentiment de inconformism şi de spaimă (<span class="CharOverride-2">Uliţa vrăjită</span>), miracolele de fiecare zi, uitate şi regăsite, în sfârşit, jocurile adulţilor (<span class="CharOverride-2">N-aţi văzut o balenă albastră?</span>), atât de transparente pentru copiii înşişi, care le privesc cu o matură condescendenţă (<span class="CharOverride-2">De-a Moş Crăciun</span>)” (Nicolae Manolescu). Prin opoziţie cu acest univers miraculos, se prefigurează refuzul lumii în care poetul trăieşte. Aceasta îi apare maculată şi metafora ei este „zăpada ca un câine mort/ călcată de maşini pe stradă” (<span class="CharOverride-2">Epitaf</span>). Poemele din <span class="CharOverride-2">Visul şi veghea</span> (1972) ilustrează şi o sensibilă primenire formală. Locul vechilor compuneri narative şi declamative e luat de piese concentrate şi elaborate (rondele, de exemplu), corectând, uneori bacovian, fostele elanuri juvenile. <span class="CharOverride-1">D.</span> îşi ia dreptul de a-şi revizui conştiinţa moral-poetică şi de a prefera alinierii nonsubordonarea: „Să sfărâmăm,/ din când în când,/ formulele de-a gata, blestematul/ lanţ al frazelor disciplinate,/ ca nişte soldaţi la instrucţie!// Hai, rupeţi rândurile!” (<span class="CharOverride-2">A avea şi a nu avea</span>). Triumfalismul de odinioară cedează locul interogaţiei atinse de dezamăgire. <span class="CharOverride-2">Pavăză putredă</span> (1981) consemnează punctul terminus al acestei coborâri lucide. Cartea fixează imagistic coşmarul ultimului deceniu ceauşist. Limbajul esopic e atenuat de aspectul de cronică tranzitivă. Lumea fericirii în care crezuse tânărul devine o distopie lirică, fiind caracteristică, sub acest raport, <span class="CharOverride-2">Dincolo de proverbe</span>, colecţie de parimii întoarse ironic şi sarcastic în negativul lor. Amplele poeme au acum o prozodie accidentată, aglomerând imagini disparate într-un spaţiu absurd. Spre finele deceniului al nouălea <span class="CharOverride-1">D.</span> trece la disidenţa declarată. În 1988 el îi trimite lui N. Ceauşescu o scrisoare de tranşantă atitudine împotriva cultului personalităţii şi a dictaturii de clan, denunţând demolarea monumentelor trecutului etc. Scrisoarea e însă şi mărturia unei drame personale: „Subsemnatul am pornit, încă din 1945, la un drum ce proclamase cu totul alt itinerar şi alte obiective. […] Dacă ar fi reieşit că drumul va duce la situaţia actuală, m-aş fi situat fără şovăire pe poziţia contrară”. Ca urmare, poetul e persecutat, urmărit şi agresat de oamenii Securităţii. Destinul lui apare astfel paradigmatic pentru falimentul unei iluzii şi – semn al conştiinţei morale – pentru curajul de recunoaştere a acestuia. „A rupt-o cu propriul trecut fără să se cruțe”, spunea Nicolae Manolescu. Autorul a mai scris reportaje, vioaie articole şi eseuri pe teme sportive (el însuşi practicând sportul), s-a încercat şi în teatru (o farsă poetică), fără însă a persevera. Istoria literară îl reţine ca poet cu o evoluţie dintre cele mai spectaculoase şi totodată ca pe un caz dramatic de conştiinţă. </p>
			<p class="Heuristica___mici"><span class="CharOverride-4">SCRIERI</span><span class="CharOverride-1">:</span> <span class="CharOverride-2">Goarnele inimii</span>, Bucureşti, 1949; <span class="CharOverride-2">Cântec pentru Legea cea Mare</span>, Bucureşti, 1949; <span class="CharOverride-2">Lazăr de la Rusca</span>, Bucureşti, 1949; <span class="CharOverride-2">Poezii. Cântec pentru slava lui Gheorghi Dimitrov</span>, Bucureşti, 1949; <span class="CharOverride-2">În numele vieţii</span>, Bucureşti, 1950; <span class="CharOverride-2">Minerii din Maramureş</span>, Bucureşti, 1951; <span class="CharOverride-2">Versuri alese</span>, Bucureşti, 1953; <span class="CharOverride-2">Cuvânt despre sergentul Belate Alexandru</span>, Bucureşti, 1956; <span class="CharOverride-2">Cântec de ruină</span>, Bucureşti, 1957; <span class="CharOverride-2">Ceva mai greu...</span>, Bucureşti, 1958; <span class="CharOverride-2">Lazăr de la Rusca. Minerii din Maramureş</span>, Bucureşti, 1959; <span class="CharOverride-2">Poeme, </span>Bucureşti, 1961; <span class="CharOverride-2">Cercuri de copac</span>, Bucureşti, 1962; <span class="CharOverride-2">Poezii</span>, Bucureşti, 1962; <span class="CharOverride-2">Minunile de fiecare zi</span>, Bucureşti, 1964; <span class="CharOverride-2">În poartă, Voinescu!</span>, Bucureşti, 1968; <span class="CharOverride-2">Drumul spre Dikson</span>, Bucureşti, 1969; <span class="CharOverride-2">Luminile arenei</span>, Bucureşti, 1969; <span class="CharOverride-2">Regele X</span>, Bucureşti, 1969; <span class="CharOverride-2">Din ţara lui Nu-mă-uita</span>, Bucureşti, 1970; <span class="CharOverride-2">În bătălia pierdută (1942–1969)</span>, Bucureşti, 1971; <span class="CharOverride-2">Visul şi veghea</span>, Bucureşti, 1972; <span class="CharOverride-2">Sângele voinicului</span>, Bucureşti, 1973; <span class="CharOverride-2">Cetatea de pe aer</span>, Bucureşti, 1974; <span class="CharOverride-2">Premiera se amână</span>, Bucureşti, 1977; <span class="CharOverride-2">Un haiduc pe bicicletă sau Contra timp şi spaţiu cu Marin Niculescu</span>, Iaşi, 1978; <span class="CharOverride-2">Visul şi veghea</span>, pref. Nicolae Manolescu, Bucureşti, 1980; <span class="CharOverride-2">Pavăză putredă</span>, Bucureşti, 1981; <span class="CharOverride-2">Roman imaginar</span>, Timişoara, 1991; <span class="CharOverride-2">Un glonţ pierdut</span>, Bucureşti, 1991; <span class="CharOverride-2">Vremuri de tinichea</span> (convorbiri cu Daniel Nicolescu), Bucureşti, 1998. <span class="CharOverride-1">Traduceri: </span>L. Kvitko, <span class="CharOverride-2">Căluţul</span>, Bucureşti, 1949 (în colaborare cu Irina Deşliu); S. Marşak, <span class="CharOverride-2">Teatru vesel. Casa pisicii. Căsuţa din câmpie</span>, Bucureşti, 1949 (în colaborare cu Irina Deşliu); Alex. Bezîmenski, <span class="CharOverride-2">Versuri de mânie</span>, Bucureşti, 1950; Nahabed Kuceak, <span class="CharOverride-2">Poezii</span>, Bucureşti, 1963 (în colaborare cu Victor Tulbure); <span class="CharOverride-2">Incertitudes</span>, îngr. trad., Bucureşti–Montréal, 1992; Michel Déon, <span class="CharOverride-2">Un taxi mov,</span> Bucureşti, 1994 (în colaborare cu Alina Beiu).</p>
			<p class="Heuristica___m_RPR"><span class="CharOverride-1">Repere bibliografice:</span> Călinescu, <span class="CharOverride-2">Opere</span>, IX, <span class="CharOverride-2">846–854</span>; Oarcăsu, <span class="CharOverride-2">Opinii</span>,<span class="CharOverride-2"> 81–85</span>; Piru, <span class="CharOverride-2">Panorama, 199–200</span>; Poantă, <span class="CharOverride-2">Modalităţi</span>, <span class="CharOverride-2">27–30</span>; Constantin, <span class="CharOverride-2">A doua carte, 128–140</span>; Cristea, <span class="CharOverride-2">Un an</span>,<span class="CharOverride-2"> 101–105</span>; Piru, <span class="CharOverride-2">Poezia</span>, II, <span class="CharOverride-2">19–25</span>; Grigurcu, <span class="CharOverride-2">Poeţi</span>,<span class="CharOverride-2"> 102–107</span>; <span class="CharOverride-2">Lit. rom. cont.</span>, I, <span class="CharOverride-2">271–275</span>; Dobrescu, <span class="CharOverride-2">Foiletoane</span>, II, <span class="CharOverride-2">20–29</span>; Munteanu, <span class="CharOverride-2">Jurnal</span>, III, <span class="CharOverride-2">79–99</span>; Dimisianu, <span class="CharOverride-2">Lecturi</span>, <span class="CharOverride-2">171–175</span>; Moraru, <span class="CharOverride-2">Textul</span>,<span class="CharOverride-2"> 107–111</span>; Alex. Ştefănescu, <span class="CharOverride-2">Fără iluzii</span>, RL, 1992, 3; Nicolae Manolescu, <span class="CharOverride-2">A mai dispărut un poet</span>, RL, 1992, 28; Adrian Popescu, <span class="CharOverride-2">Deşliu sau Ieşirea din cerc</span>, ST, 1992, 10; Constantin, <span class="CharOverride-2">Complicitatea, 106–110</span>; Cristea, <span class="CharOverride-2">A scrie</span>, <span class="CharOverride-2">70–77</span>; Nicolae Manolescu, <span class="CharOverride-2">Cazul Dan Deșliu</span>, RL, 1997, 36; <span class="CharOverride-2">Dicţ. scriit. rom.</span>,<span class="CharOverride-2"> </span>II, <span class="CharOverride-2">77–78</span>; Grigurcu, <span class="CharOverride-2">Imposibila</span>, <span class="CharOverride-2">347–351</span>; Gabriel Dimisianu, <span class="CharOverride-2">Cazul Dan Deşliu</span>, RL, 1999, 27; Grigurcu, <span class="CharOverride-2">În pădurea</span>, <span class="CharOverride-2">447–451</span>; Popa, <span class="CharOverride-2">Ist. lit.</span>, I, <span class="CharOverride-2">38–40</span>, <span class="CharOverride-2">passim</span>, II, <span class="CharOverride-2">231–233</span>; Lucia Hossu-Longin, <span class="CharOverride-2">„Dreptatea nu are putere.” Dosare închise, dosare redeschise </span>(<span class="CharOverride-2">I–II</span>), OC, 2010, 253, 255; Ioana Diaconescu, <span class="CharOverride-2">Un destin tragic: Dan Deşliu</span>, RL, 2011, 28.&#9; <span class="Semnatura">N.M. </span></p>
			<p class="Heuristica-PRIMUL"><span class="titlu-12">DEŞLIU</span><span class="CharOverride-1">, Valentin</span> (9.IX.1927, Glăvani–Cetatea Albă – 25.IV.1993, Bucureşti), traducător, poet. Este fiul Paraschivei (n. Balaban) şi al lui Dumitru Deşliu, învăţător. După studii liceale la Ismail, Piteşti, Bucureşti şi Alexandria (cu bacalaureatul în 1946), urmează secţia de limbi slave a Universităţii din Bucureşti (1972–1975). Funcţionează, în judeţul Argeş, ca pedagog şi profesor suplinitor la Şcoala de Agricultură din Dobrogostea, secretar la Primăria din Borleşti, şef al Secţiei de cultură şi artă a raionului Merişani. A fost redactor la revistele „Urzica” (1951–1952), unde debutează, şi „Albina” (1952–1957), translator la Ministerul Învăţământului (1957–1962). A mai colaborat la „Viaţa românească”, „România literară”, „Secolul 20” ș.a., precum şi la reviste literare din Bulgaria şi din fosta Iugoslavie.</p>
			<p class="Heuristica-BASE">În versurile evocatoare, elegiace ale lui <span class="CharOverride-1">D.</span> din volumul de debut, <span class="CharOverride-2">Cântece uitate</span> (1971) – ale cărui caracteristici se regăsesc apoi şi în <span class="CharOverride-2">Chemarea pământului meu</span> (1972), <span class="CharOverride-2">Strigătul tăcerii </span>(1974), <span class="CharOverride-2">Pasăre fără somn</span> (1975) ș.a. – Ştefan Aug. Doinaş a găsit un „lirism autentic, întemeiat pe o mare încredere în limbaj”. Poemele  se remarcă printr-o viziune clasicizantă, în care teme tradiţionaliste – sacralitatea pământului natal, amintirea casei părinteşti, perindarea, însoţită de o uşoară nostalgie, a anotimpurilor, comuniunea cu înaintaşii – sunt tratate în versuri limpezi, armonioase, în descendenţa lui St. O. Iosif şi a lui Ion Pillat. Marcată de o anume naivitate, îndeosebi în ce priveşte tehnica lirică, într-un secol dominat de experiment şi „tehnicisme” de tot felul, poezia lui <span class="CharOverride-1">D. </span>năzuieşte către o lume a constantelor calme, în care neliniştile şi temerile omului modern sunt lăsate în urmă: „Noi nu murim nicicând, nicicum./ Vorbim de moarte doar/ ca de un anotimp care ne-ntoarce/ cu faţa spre amurgurile calme”. Partea cea mai însemnată a activităţii literare a lui <span class="CharOverride-1">D.</span> este însă aceea de traducător, osârdia lui pentru transpunerea literaturii bulgare în limba română fiind răsplătită de statul bulgar cu Ordinul „Kiril şi Metodiu” (1966).</p>
			<p class="Heuristica___mici"><span class="CharOverride-4">SCRIERI:</span> <span class="CharOverride-2">Cântece uitate</span>, pref. Ştefan Aug. Doinaş, Bucureşti, 1971; <span class="CharOverride-2">Chemarea pământului meu</span>, Bucureşti, 1972; <span class="CharOverride-2">Strigătul tăcerii</span>, Bucureşti, 1974; <span class="CharOverride-2">Pasăre fără somn</span>,<span class="CharOverride-2"> </span>Bucureşti, 1975; <span class="CharOverride-2">Sfere albastre</span>, Bucureşti, 1976; <span class="CharOverride-2">Ca să cresc mare şi voinic</span>, Bucureşti, 1980; <span class="CharOverride-2">Sub cerul copilăriei noastre</span>, Bucureşti, 1989; <span class="CharOverride-2">Nevinovată – vinovată</span>, pref. Șerban Cioculescu, Bucureşti, 1994. <span class="CharOverride-1">Traduceri:</span> <span class="CharOverride-2">Pagini din proza bulgară</span>, Bucureşti, 1959 (în colaborare cu Constantin Velichi şi Claudia Pătraşcu); Pavel Spasov, <span class="CharOverride-2">Hornarii albi</span>,<span class="CharOverride-2"> </span>Bucureşti, 1961 (în colaborare cu Vasile Chiriţă), <span class="CharOverride-2">Rechinii</span>, Bucureşti, 1962 (în colaborare cu Claudia Pătraşcu); <span class="CharOverride-2">Ţane şi Zmeoaica. Basme populare macedonene</span>, Bucureşti, 1967; Olivera Nikolova, <span class="CharOverride-2">Zoki Poki, </span>Bucureşti, 1968; <span class="CharOverride-2">Din ţara trandafirilor. Lirică bulgară contemporană</span>, Bucureşti, 1970 (în colaborare); <span class="CharOverride-2">Silijan cocostârc. Povestiri populare macedonene</span>, Bucureşti, 1975; Elin Pelin, <span class="CharOverride-2">Puterea necuratului</span>, Bucureşti, 1978 (în colaborare cu Mihaela Deşliu); <span class="CharOverride-2">Tânăra proză bulgară</span>, Bucureşti, 1978 (în colaborare cu Mihaela Deşliu); <span class="CharOverride-2">Lirică bulgară contemporană</span>, pref. trad., Bucureşti, 1981.</p>
			<p class="Heuristica___m_RPR"><span class="CharOverride-1">Repere bibliografice:</span> <span class="CharOverride-2">Lit. rom. cont.</span>,<span class="CharOverride-2"> </span>I, <span class="CharOverride-2">523–524</span>; <span class="CharOverride-2">Dicţ. scriit. rom.</span>, II, <span class="CharOverride-2">78–79</span>.&#9; <span class="Semnatura">L.H.</span></p>
			<p class="Heuristica_PRIMUL_Semnat"><span class="titlu-12">DEŞTEPTAREA</span>, săptămânal literar, ştiinţific şi umoristic apărut la Lugoj de la 25 decembrie 1879 până la 7 aprilie 1881. Redactor responsabil a fost Iosif Tempea. Modesta gazetă lugojeană încearcă, printr-un material publicistic şi literar destul de variat, să contribuie la „cultivarea şi petrecerea poporului român”. Pentru îndeplinirea acestui scop, <span class="CharOverride-1">D. </span>publică sau republică poezii de V. Alecsandri, mai ales dintre cele cu caracter patriotic, versurile lui Petre Dulfu sau ale versificatorului local Pachomie Avramescu. Virgiliu Popescu traduce mici texte literare sau fragmente din scrierile lui Boccaccio, La Rochefoucauld, La Bruyère, Al. Dumas, iar Petru Popescu rezumă câteva piese ale lui Shakespeare. Gazeta<span class="CharOverride-1"> </span>încearcă să ţină la curent cititorul bănăţean cu viaţa literară din România, reluând din ziarele şi revistele bucureştene articole şi ştiri (polemicile Junimii cu B.P. Hasdeu, discuţiile de la şedinţele Academiei Române ş.a.). Se tipăresc şi versuri satirice, inspirate de aspecte sociale lugojene, anecdote populare, versuri umoristice scrise în graiul bănăţean ş.a. Au mai colaborat Anastasia şi Letiţia Tempea, Leontin Simionescu şi Mihail Besanu. &#9; <span class="Semnatura">R.Z. </span></p>
			<p class="Heuristica_PRIMUL_Semnat"><span class="titlu-12">DETUNATA</span>, săptămânal politic şi cultural care apare la Alba Iulia între 14 martie 1943 şi 25 decembrie 1944. Director este Ioan Popa-Zlatna, iar prim-redactor V. Copilu Cheatră. Gazeta îşi propune să fie o tribună de protest a populaţiei din Transilvania împotriva ciuntirii ţării, să dea glas voinţei moţilor pentru reîntregire şi progres. Compartimentată în numeroase rubrici („Războiul în 7 zile”, „De la Horea la Pelaghia Roşu”, „Straiţa lui Cârlig” etc.), <span class="CharOverride-1">D.</span> are și o semnificativă pagina culturală. Publică poezie Aron Cotruş, Petre Bucşa, Al. Negură, V. Copilu Cheatră, Doru Mircea, Octavian Macavei, V. Sima, Iustin Ilieşiu, Ion Th. Ilea, N. Rusu, I.V. Spiridon, Ion Apostol Popescu, N. Boeriu, Al. Băeţan, Florica Ciura, Al. Raicu, D. Iov. Sunt evocate figuri istorice din Ţara Moţilor (Horea, Pelaghia Roşu, Avram Iancu, Petru Dobra), trecutul Blajului, şezătorile patriotice de la Târnăveni, Blaj, Sebeş, Orăştie, Deva. Sunt recenzate cărţi de Liviu Rebreanu (<span class="CharOverride-2">Crăişorul</span>), V. Copilu-Cheatră (<span class="CharOverride-2">Lângă hotare</span>), iar în secţiunea dedicată prozei apar texte de Fatma (pseudonimul Elenei Farago), V. Copilu Cheatră, M. Dunin. Publicistica este reprezentată de V. Netea, Ion Apostol Popescu, Liviu Ardelean, I.V. Munteanu ş.a. &#9; <span class="Semnatura">M.Pp.</span></p>
			<p class="Heuristica-PRIMUL"><span class="titlu-12">DIACONESCU</span><span class="CharOverride-1">, Ioana</span> (21.VII.1948, Bucureşti), poetă, traducătoare, istoric literar. Este fiica Justinei Diaconescu (n. Vlad) şi a lui Ion Diaconescu, profesori. Urmează la București Liceul „Spiru Haret” şi Facultatea de Filologie, secţia română–italiană, absolvind-o în 1971. Lucrează între până în 1993 la Uniunea Scriitorilor, apoi, până în 1995, la publicaţiile pentru străinătate, ulterior fiind redactor la Societatea Română de Radiodifuziune. A debutat (prezentată de Geo Dumitrescu) cu opt poezii la „Contemporanul” în 1965, iar în volum cu <span class="CharOverride-2">Furăm trandafiri</span>, apărut în 1967. Are o bogată activitate publicistică, colaborând cu versuri, proză, traduceri, comentarii la „Contemporanul”, „Secolul 20”, „Convorbiri literare”, „Tribuna” ş.a. sau deţinând rubrici permanente la „România literară”, „Luceafărul”, „Steaua”. În 1980 primeşte Premiul „Perpessicius” pentru ediţia <span class="CharOverride-2">Scrieri</span> de Emil Botta. </p>
			<p class="Heuristica-BASE">În poezia scrisă de <span class="CharOverride-1">D.</span> temele, motivele se înlănţuie de la început parcă fără logică, într-o continuă fulguraţie metaforică; versul liber străluceşte semnificativ în ingambamente ingenioase, iar rima rară este aparent întâmplătoare şi cu atât mai surprinzătoare. Caracteristică se învederează o anume tehnică a compunerii peisajului, straniu şi fragmentar ca într-un caleidoscop al amintirii, alteori oniric ca sub o vrajă de basm. Imageria este medievalizantă – castele, creneluri, porţi şi ziduri uriaşe, turniruri, infante, madrigaluri  în <span class="CharOverride-2">Amintiri neverosimile</span> (1983) – sau nostalgic pillatiană  în <span class="CharOverride-2">Amiaza</span> (1978). În fine, într-un timp istoric dur, al mizeriei realităţii cotidiene, totul coboară în banalul cenuşiu, ca în <span class="CharOverride-2">Poemul cu părul alb</span> (1994). Uneori imaginea se înalţă spre idee printr-o poetizare voit colorată, stăruind să salveze banalitatea de uzură, să reîntoarcă sensul în exasperantele „locuri comune” (<span class="CharOverride-2">Campioni ai speranţei</span>, <span class="CharOverride-2">Nu vă aplecaţi în afară</span>, <span class="CharOverride-2">Discurs asupra metodei</span>). La început, odată cu descoperirea ingenuă a lumii, poeta îşi dorea „un suflet de bărbat”, adevărat Orfeu modern, dar erotica profundă, orgolioasă, descriind „caracatiţa sumbră a singurătăţii”, suferinţa nocturnă, extazul mistic şi mai ales „înţelegerea – pedeapsă şi uitare” indică o coborâre în sinele feminităţii: „Nu pot să-mi iert/ Această îndrăzneală care mie/ Îmi pare umilinţă. Trec şi pierd/ Iubirea ce-ar fi fost să fie”. Nod dureros de sensibilitate, ea „îşi petrece viaţa şi moartea într-o cameră cu pereţii mult mai subţiri decât chiar membrana timpanului”, soarta îi pare „cumplită-înseninare, chinuitoare limpezimi, îndurerate transparenţe”. În curgerea timpului  încearcă oprirea clipei mirabile („Ascult cum bate valul fierbinte/ Pe-un ţărm al mării ce arde, de foc/ şi nu-mi găsesc starea-n lumina cea rece/ şi caut starea pe loc”) şi doreşte să afle o cale a transfigurării: „Lutul din care sunt alcătuită/ Va deveni alăută” (<span class="CharOverride-2">Alăuta</span>). În toată poezia sa  <span class="CharOverride-1">D.</span> cultivă un panteism al blândeţii, făcând elogiul umilinţei („dulce neştiinţă”) şi al trăirii într-o „tristă vrajă”, dar şi al dorului de lumină şi căldură („Lucească soarele până la ardere,/ Pletele de foc pârjolească-se/ La vâlvătaia sublimă a zilei”). Şi chiar dacă uneori imaginile sunt abscons hermetice, o anume graţie a sentimentului convertit în intelectualitate este transpusă mereu într-un vers armonic, cu repetiţii ritmate dilematic şi refrene muzicale. Odată cu deschiderea arhivelor CNSAS, <span class="CharOverride-1">D. </span>a devenit unul din pionierii cercetării raporturilor intelectualilor cu aparatul represiv al Securității. O seamă de studii importante apar în volumul <span class="CharOverride-2">Scriitori în arhivele CNSAS. Intelectuali urmăriţi informativ, arestaţi, condamnaţi, ucişi în detenţie: 1946–1989</span> (2012), în care sunt studiați din perspectiva enunțată în titlu scriitori din țară și din exil, precum Lucian Blaga, Constant Tonegaru, Vladimir Streinu, V. Voiculescu, Dinu Pillat, N. Steinhardt, Sandu Tudor, Alexandru Marcu, Mircea Vulcănescu, Ion Petrovici, Petre Tuțea, Petre Pandrea, Ernest Bernea, Nicolae Carandino, Ștefan Baciu, Mircea Eliade, Emil Cioran; acestora li se adaugă investigații privindu-i pe A.E. Baconsky, Marin Preda, Al. Ivasiuc și Dan Deșliu.</p>
			<p class="Heuristica___mici"><span class="CharOverride-4">SCRIERI</span><span class="CharOverride-1">:</span> <span class="CharOverride-2">Furăm trandafiri</span>, Bucureşti, 1967; <span class="CharOverride-2">Jumătate zeu</span>, Bucureşti, 1970; <span class="CharOverride-2">Adagio</span>, Bucureşti, 1973; <span class="CharOverride-2">Taina</span>, Cluj-Napoca, 1976; <span class="CharOverride-2">Amiaza</span>, Bucureşti, 1978; <span class="CharOverride-2">Ceaţa</span>, Bucureşti, 1978; <span class="CharOverride-2">Poetica</span>, Bucureşti, 1981; <span class="CharOverride-2">Vârtejul şi lumea</span>, Bucureşti, 1982; <span class="CharOverride-2">Amintiri neverosimile</span>, Bucureşti, 1983; <span class="CharOverride-2">Dumnealui, destinul</span>,<span class="CharOverride-2"> </span>Bucureşti, 1984; <span class="CharOverride-2">Uranus</span>, Bucureşti, 1985; <span class="CharOverride-2">Herb</span>, Bucureşti, 1987; <span class="CharOverride-2">Poemul cu părul alb</span>, Bucureşti,<span class="CharOverride-2"> </span>1994; <span class="CharOverride-2">Sunetul trupului meu</span>, Timişoara, 1996; <span class="CharOverride-2">Corp în cădere</span>, Bucureşti, 1998; <span class="CharOverride-2">Arcadia</span>, Bucureşti, 1999; <span class="CharOverride-2">Tratat de amintiri neverosimile</span>, Bucureşti, 2000;<span class="CharOverride-2"> Caiet căzut pe mere</span>, Bucureşti, 2001;<span class="CharOverride-2"> Poveste cu un vampir şi două pisici</span>, Bucureşti, 2001; <span class="CharOverride-2">Roni cel viteaz şi prinţesa cu ghete</span>, Bucureşti, 2004; <span class="CharOverride-2">Scriitori în arhivele CNSAS. Intelectuali urmăriţi informativ, arestaţi, condamnaţi, ucişi în detenţie: 1946–1989</span>, București, 2012. <span class="CharOverride-1">Ediţii:</span> Emil Botta, <span class="CharOverride-2">Scrieri</span>, I–II, pref. Al. Piru, Bucureşti, 1980. <span class="CharOverride-1">Traduceri:</span> Jovan Strezovski, <span class="CharOverride-2">Tărâmul de la miazăzi</span>, pref. Dumitru M. Ion, Bucureşti, 1979; Raúl Gómez García, <span class="CharOverride-2">Poeme</span>, pref. Alexandru Calciu, Iași, 1980 (în colaborare cu Zaira Samharadze); Ana Kalandadze, <span class="CharOverride-2">Duhul albastru</span>, Cluj-Napoca, 1983 (în colaborare cu Zaira Samharadze); Constantin Stoiciu, <span class="CharOverride-2">Despre farmecul levantin</span>,<span class="CharOverride-2"> </span>Bucureşti, 1995; Jennifer Delgado, <span class="CharOverride-2">Poveşti mai mari pentru copii mai mici</span>, Bucureşti, 1996; Stéphane Mallarmé,<span class="CharOverride-2"> Divagaţii. Igitur. O lovitură de zaruri</span>, îngr. și pref. Mihnea Moroianu, Bucureşti, 1997 (în colaborare cu Mihnea Moroianu).</p>
			<p class="Heuristica___m_RPR"><span class="CharOverride-1">Repere bibliografice:</span> Nicolae Manolescu, <span class="CharOverride-2">„Furăm trandafiri”</span>, CNT, 1967, 17; Constantin, <span class="CharOverride-2">A doua carte, 188–190</span>;<span class="CharOverride-2"> </span>Piru, <span class="CharOverride-2">Poezia</span>, II, <span class="CharOverride-2">418–421</span>;<span class="CharOverride-2"> </span>Dinu Flămând, <span class="CharOverride-2">Izvorul Tainei</span>, AFT, 1976, 11; Cornel Moraru, <span class="CharOverride-2">Lirica feminină</span>, FLC, 1978, 20; Iorgulescu, <span class="CharOverride-2">Scriitori</span>,<span class="CharOverride-2"> 52–53</span>; Poantă, <span class="CharOverride-2">Radiografii</span>,<span class="CharOverride-2"> </span>I, <span class="CharOverride-2">281–284</span>; Dimisianu, <span class="CharOverride-2">Opinii</span>, <span class="CharOverride-2">94–97</span>; Cristea, <span class="CharOverride-2">Faptul</span>,<span class="CharOverride-2"> 186–188</span>; Alex. Ştefănescu, „<span class="CharOverride-2">Amintiri neverosimile”</span>, RL, 1984, 20; Tartler, <span class="CharOverride-2">Melopoetica, 49–52</span>; Felea,<span class="CharOverride-2"> Aspecte</span>,<span class="CharOverride-2"> </span>II, <span class="CharOverride-2">178–179</span>; Daniel Dimitriu, <span class="CharOverride-2">„Dumnealui, destinul”</span>, CL, 1985, 6; Sultana Craia, <span class="CharOverride-2">„Uranus”</span>, LCF, 1986, 10; Steinhardt, <span class="CharOverride-2">Monologul</span>,<span class="CharOverride-2"> 141–144</span>; <span class="CharOverride-2">Dicţ. scriit. rom.</span>, II, <span class="CharOverride-2">80–81</span>; Luminiţa Marcu, <span class="CharOverride-2">Poeme cu zăpadă şi îngeri</span>, RL, 1999, 49; Octavian Soviany, <span class="CharOverride-2">Limba cântecului</span>, CNT, 2001, 45; Mircea A. Diaconu,<span class="CharOverride-2"> Meridiane feminine,</span> CL, 2003, 2; Petraș,<span class="CharOverride-2"> Cărțile</span>, <span class="CharOverride-2">63–64</span>;<span class="CharOverride-2"> </span>Ion Simuţ, <span class="CharOverride-2">Securitatea – arhivă de istorie literară</span>, CLT, 2012, 49; Daniel Cristea-Enache, <span class="CharOverride-2">În plasă </span>(<span class="CharOverride-2">I–II</span>), OC, 2012, 384, 385.<span class="CharOverride-2">&#9; </span><span class="Semnatura">M.D.</span></p>
			<p class="Heuristica-PRIMUL"><span class="titlu-12">DIACONESCU</span><span class="titlu-12-complet">, Mihail</span><span class="CharOverride-1"> </span>(8.XI.1937, Priboieni, j. Argeş), prozator, critic şi istoric literar. Este fiul Aureliei (n. Mârfu) şi al lui Aurelian Diaconescu, preot şi învăţător. După Liceul „Gh. Şincai” din Bucureşti (1955), a absolvit tot aici Facultatea de Filologie (1960), devenind în 1972 doctor în filologie la Universitatea „Al. I. Cuza” din Iaşi cu teza <span class="CharOverride-2">Gib I. Mihăescu – Prezentare monografică</span>, valorificată editorial în 1973. În 1960 debutase publicistic în „Gazeta literară” cu un text despre Gala Galaction. Din acel an funcționează ca profesor de română, latină, logică şi psihologie la Liceul „St. O. Iosif” din Rupea, judeţul Braşov. Din 1964 activează ca muzeograf la Muzeul Regional de Istorie şi ca redactor la secţia culturală a cotidianului „Drum nou” din Braşov, apoi, între 1965 și 1985, predă la Institutul Pedagogic din Piteşti, după care se mută la Institutul de Istorie şi Teorie Literară „G. Călinescu” (1985–1995), din 1993 fiind cadru didactic la Universitatea „Spiru Haret” din Capitală. Este redactor-şef al revistei Argeş” între 1966 și 1970, director din 2001 până în 2006. I s-a decernat Premiul „Mircea Florian” al Academiei Române pentru cea de-a doua ediţie, revăzută şi adăugită, a volumului <span class="CharOverride-2">Prelegeri de estetica ortodoxiei</span> (2009).</p>
			<p class="Heuristica-BASE">După un prim roman, <span class="CharOverride-2">Visele au contururi precise</span> (1963), mostră de realism socialist mărunt, <span class="CharOverride-1">D.</span> se specializează în romane istorice în care ambiționează să ofere, cum emfatic declară, „fenomenologia narativă a poporului român”. Toate aceste volume pornesc de la teze naționaliste, protocroniste și ortodoxiste privind poporul român. Fondul ideologic al „fenomenologiei narative” și supratema ei simbologică (reductibilă la drumul inițiatic parcurs de varii personaje către inițierea în arcanele poporului român; de aici și prezența străvezie a diverse mituri, de la Anteu până la Meșterului Manole și Faust) sunt acompaniate de povești senzaționaliste, precar închegate și masive volumetric. Ambiția de „frescă” e constantă. Teze protocroniste sunt prezente în <span class="CharOverride-2">Călătoria spre zei</span> (1982), în care grecul Arhidamos, trimis în misiune diplomatică la Burebista (ridicat de romancier la gradul de împărat al dacilor) pentru a obține pentru cetatea Apolonia o scutire de dări, este redirecționat apoi de „străluminatul împărat” dac la negocieri cu Cezar. Nu întâmplător, în 1980 fusese turnat filmul <span class="CharOverride-2">Burebista</span>, afin ideologic. Alte personaje exemplare – de regulă artiști – sunt pictorul de biserici (în vremea lui Constantin Brâncoveanu) Pârvu Mutu în <span class="CharOverride-2">Culorile sângelui</span> (1973); cărturarul Lucaci în <span class="CharOverride-2">Adevărul retorului Lucaci</span> (1977), plasat în Moldova celei de-a doua părți a secolului al XVI-lea, în vremea lui Iancu Vodă Sasul, pe fondul încercării acestuia de a converti populația Moldovei la protestantism, într-o atmosferă amorală și cinică amintind de <span class="CharOverride-2">Zodia Cancerului</span> de Mihail Sadoveanu; Ioan Căianu-Valachus, compozitor transilvănean din secolul al XVII-lea, autor al lucrării religioase <span class="CharOverride-2">Magnus Cantus Caelestis</span>, în <span class="CharOverride-2">Marele cântec</span> (1980); sfântul Dionisie Smeritul și Areopagitul, originar din Dobrogea, aflat cu misiuni diplomatice la Bizanț, Ravenna și Roma în <span class="CharOverride-2">Depărtarea și timpul</span> (1986). În <span class="CharOverride-2">Umbrele nopţii</span> (1980) apare tot un artist, un sculptor român rămas în Germania după al Doilea Război Mondial, bântuit din acest motiv de „sentimentul straniu al lipsei de identitate” și întors în țară, unde se angajează într-un proces de dumirire și lucrează la un monument pentru mormântul părinților săi. Un diptic unionist este format din <span class="CharOverride-2">Speranța</span> (1984), despre pregătirea Unirii din 1859, și <span class="CharOverride-2">Sacrificiul </span>(1988), dedicat Marii Uniri din 1918. După monografia dedicată lui Gib I. Mihăescu (simplu conspect inconsistent), <span class="CharOverride-1">D.</span> se va specializa după 1989 în ilustrarea ideii protocroniste de „literatură străromână”. În <span class="CharOverride-2">Istoria literaturii daco-romane</span> (1999) și <span class="CharOverride-2">Antologie de literatură dacoromană. Texte comentate</span> (2003) el anexează literaturii române, sub conceptul de autori „străromâni” sau „protoromâni”, scriitori precum Ovidiu: „Puține opere în istoria umanității sunt atât de importante precum unele creații realizate în epoca literară dacoromană. Faptul că au contribuit activ și, în unele cazuri, în mod decisiv la formarea profilului spiritual al poporului român, al întregului continent european și al lumii creștine în general demonstrează din perspectiva universalității excepționala importantă a acestor opere literare”. Prin simplul fapt că a fost exilat la Tomis, Ovidiu devine „strămoșul” direct al autorilor români moderni: „Ovidiu este primul poet care a evocat liric peisajul țării noastre. El este strămoșul literar al unor autori ca Alecsandri, Eminescu, Blaga, Arghezi, Crainic, Gyr, Voiculescu, Pillat, Cotruș sau I. Barbu, care în pasteluri de o mare varietate tematică au interpretat relația indestructibilă și de o inepuizabilă complexitate dintre sufletul nostru, pururi însetat de frumos, și locurile unde trăim” . În linia protocronismelor lui Nicolae Densușianu, <span class="CharOverride-1">D.</span> crede că „poporul român este unul dintre cele mai vechi neamuri creștine din lume. Creștinismul său este preroman și preoccidental, manifestându-se de-a lungul istoriei noastre din ultimele două milenii ca o imensă forță spirituală în acțiune”. În <span class="CharOverride-2">Istorie și valori</span> (1994) este adunată o publicistică în aceeași cheie ideologică. E. Lovinescu este probozit pentru teoria imitației, care ar propovădui „atitudini umile și subalterne” și ar fi fost „vacuumatic umflată de câțiva panegiriști recenți ai săi”. Interviurile acordate de autor apar în <span class="CharOverride-2">Farmecul dialecticii şi fenomenologia narativă </span>(2001). <span class="CharOverride-1">D. </span>a mai semnat lucrările în manieră teologizantă ortodoxistă <span class="CharOverride-2">Prelegeri de estetica ortodoxiei</span> (I–II, 1995–1996; compusă din volumele <span class="CharOverride-2">Teologie şi estetică</span> şi <span class="CharOverride-2">Ipostazele artei</span>), precum și <span class="CharOverride-2">Biserici şi mănăstiri ortodoxe. România – Orthodox Churches and Monasteries. Romania </span>(1998).</p>
			<p class="Heuristica___mici"><span class="CharOverride-4">SCRIERI:</span> <span class="CharOverride-2">Visele au contururi precise</span>, Bucureşti, 1963; <span class="CharOverride-2">Culorile sângelui</span>, Bucureşti, 1973; <span class="CharOverride-2">Gib I. Mihăescu</span>, Bucureşti, 1973; <span class="CharOverride-2">Adevărul retorului Lucaci</span>, Bucureşti, 1977; <span class="CharOverride-2">Marele cântec</span>, Bucureşti, 1980; <span class="CharOverride-2">Umbrele nopţii</span>, Bucureşti, 1980; <span class="CharOverride-2">Călătoria spre zei</span>, Bucureşti, 1982; <span class="CharOverride-2">Speranţa</span>, Bucureşti, 1984; <span class="CharOverride-2">Depărtarea şi timpul</span>, Bucureşti, 1986; <span class="CharOverride-2">Sacrificiul, </span>Bucureşti, 1988; <span class="CharOverride-2">Istorie şi valori</span>, Bucureşti, 1994; <span class="CharOverride-2">Prelegeri de estetica ortodoxiei</span>, I–II, Galaţi, 1996; ed. 2, I–II, Bucureşti, 2009; <span class="CharOverride-2">Biserici şi mănăstiri ortodoxe. România – Orthodox Churches and Monasteries. Romania</span>, ed. bilingvă, tr. Augusta Caterina Grundbock, Bucureşti, 1998; <span class="CharOverride-2">Istoria literaturii dacoromane</span>, Bucureşti, 1999; <span class="CharOverride-2">Farmecul dialecticii şi fenomenologia narativă</span>, Bucureşti, 2001; <span class="CharOverride-2">Antologie de literatură dacoromană. Texte comentate</span>, București, 2003; <span class="CharOverride-2">Nopţi şi nelinişti. Pseudojurnal metafizic</span>, Bucureşti, 2008; <span class="CharOverride-2">Lainici, capodoperă a artei româneşti şi europene</span>, Bucureşti, 2011.</p>
			<p class="Heuristica___m_RPR"><span class="CharOverride-1">Repere bibliografice:</span> Dumitru Micu, <span class="CharOverride-2">„Visele au contururi precise”</span>, CNT, 1963, 24; Virgil Cândea, <span class="CharOverride-2">Chipul interior al trecutului</span>, LCF, 1978, 18; Ioan Adam, <span class="CharOverride-2">„Călătoria spre zei”</span>, CNT, 1983, 16; Constantin Ciopraga, <span class="CharOverride-2">„Speranţa”</span>,<span class="CharOverride-2"> </span>RL, 1984, 23; Florin Faifer,<span class="CharOverride-2"> Un roman monografic,</span> CRC, 1990, 23; Micu, <span class="CharOverride-2">Scurtă ist.</span>, III, <span class="CharOverride-2">138–139</span>; <span class="CharOverride-2">Dicţ. scriit. rom.</span>, II, <span class="CharOverride-2">81–82</span>; Gh. Bulgăr, <span class="CharOverride-2">Stil şi artă literară în proza lui Mihail Diaconescu</span>, Bucureşti, 2001; Valeriu Filimon, <span class="CharOverride-2">Critica arhetipală şi fenomenologia narativă</span>, Bucureşti, 2004; Theodor Codreanu, <span class="CharOverride-2">Mihail Diaconescu. Fenomenologia epică a istoriei româneşti</span>, Bucureşti, 2004; Dumitru Radu, <span class="CharOverride-2">Fundamentele teologice ale fenomenologiei narative</span>, Constanţa, 2005; Ovidiu Drimba, <span class="CharOverride-2">Valoarea sintezei istorice</span>, L, 2006, 33–35; Popa, <span class="CharOverride-2">Ist. lit.</span>, II, <span class="CharOverride-2">623</span>; <span class="CharOverride-2">Noi contribuţii bibliografice la studiul operei lui Mihail Diaconescu</span>, pref. Ion Stoica, Oneşti, 2009; Ilie Bădescu, <span class="CharOverride-2">Drama istorică a omului creştin în literatura lui Mihail Diaconescu. De la sociologia literaturii la fenomenologia narativă</span>, Oneşti, 2010. &#9; <span class="CharOverride-3">M.I.</span></p>
			<p class="Heuristica-PRIMUL"><span class="titlu-12">DIACONESCU</span><span class="CharOverride-1">, Romulus</span> (2.X.1942, Bălăneşti, j. Gorj – 28.II.2003, Craiova), prozator, teatrolog. Este fiul Leonorei (n. Pătrăşcoiu) şi al lui Sebastian Diaconescu, funcţionar. A urmat şcoala elementară în Bălăneşti, liceul la Târgu Jiu (1956–1960) şi Facultatea de Filologie a Universităţii din Bucureşti (1960–1965). A devenit doctor în teatrologie cu teza <span class="CharOverride-2">Ipostaze ale condiţiei umane în dramaturgia postbelică</span>, susţinută la Universitatea Naţională de Artă Teatrală şi Cinematografică „I.L. Caragiale” din Bucureşti. Lucrează ca redactor şi şef de secţie la ziarul „Înainte” din Craiova (1966–1974), redactor şi redactor-şef adjunct la „Ramuri” (1974–2003). Din 2002 este cercetător la Institutul de Cercetări Socio-Umane „C.S. Nicolăescu-Plopşor” şi profesor la Facultatea de Litere, secţia teatru, din Craiova. A debutat la „Viaţa studenţească” în 1963 şi editorial în 1976 cu volumul de reportaje <span class="CharOverride-2">Timpul din ziduri</span>. A mai colaborat la „Contemporanul”, „România literară”, „Luceafărul”, „Tribuna”, „Suplimentul literar-artistic al «Scânteii tineretului»”, „Teatrul”, „Vatra”, „Convorbiri literare”, „Spirit românesc”, „Mozaicul” ș.a.</p>
			<p class="Heuristica-BASE">Rezultat al unor călătorii în ţară şi în străinătate, reportajele reunite de <span class="CharOverride-1">D</span>. sub titlul <span class="CharOverride-2">Timpul din ziduri</span> se remarcă prin observaţiile la faţa locului, completate cu o amănunţită documentare. <span class="CharOverride-2">Spaţii teatrale</span> (1979) anunţă un veritabil cronicar dramatic, consacrat prin următoarele cărţi. Sunt analizate aici dramaturgia lui Paul Anghel, Marin Sorescu, precum şi „câţiva teatrologi”: Valeriu Râpeanu, Valentin Silvestru, Ion Zamfirescu, N. Barbu, Ion Cocora, Al. Olaru ş.a. <span class="CharOverride-1">D.</span> face şi cronici de spectacole, în care pune accent, pe lângă textul dramatic, pe spectacol, realizare scenică şi interpretare. Volumul <span class="CharOverride-2">Dramaturgi români contemporani</span> (1983; Premiul Uniunii Scriitorilor) are în vedere „teatrul ca mişcare literară”, autorul considerând că piesa de teatru trebuie să fie viabilă şi în afara scenei. Dramaturgii români sunt grupaţi şi comentaţi sub diverse formule: <span class="CharOverride-2">O epocă de tranziţie</span> (Aurel Baranga, Teodor Mazilu, Ion Băieşu, Tudor Popescu), <span class="CharOverride-2">O viziune a destinului</span> (Horia Lovinescu, Marin Sorescu, D.R. Popescu), <span class="CharOverride-2">De la radiografia cotidianului la tensiunea etică</span> (I.D. Sîrbu, Dumitru Solomon, Mircea Radu Iacoban, Paul Everac), <span class="CharOverride-2">Între document şi ficţiune istorică</span> (Mihnea Gheorghiu, Paul Anghel, Valeriu Anania, Dan Tărchilă, Mircea Bradu), <span class="CharOverride-2">Feţele eseului dramatic </span>(Gellu Naum, Ecaterina Oproiu, Vasile Rebreanu, Iosif Naghiu, Theodor Mănescu, Radu F. Alexandru, Ion Coja ş.a.). Într-o epocă de dezbateri literare intense, când valorile sunt contestate cu sau fără argumente estetice, <span class="CharOverride-1">D.</span> publică lucrarea <span class="CharOverride-2">Condiţia umană în dramaturgia postbelică</span> (2001), o dezvoltare a tezei sale de doctorat şi, în acelaşi timp, încoronare a activităţii de cronicar dramatic. Este analizată aici, cu pertinenţă şi obiectivitate, dramaturgia lui Horia Lovinescu, Teodor Mazilu, Marin Sorescu, D.R. Popescu. În viziunea comentatorului, Horia Lovinescu se situează între realism şi construcţia de idei, la Teodor Mazilu este sesizată satira ca meditaţie, la Marin Sorescu sunt recunoscute „setea spiritului de cunoaştere” şi folosirea istoriei ca pretext şi parabolă, D.R. Popescu este interpretat ca reevaluator al adevărurilor morale, de la metafizica spaţiului închis la vibraţia morală a istoriei. Volumul <span class="CharOverride-2">Trebuia să se nască Brâncuşi</span> (1981) reuneşte eseuri despre arta şi personalitatea sculptorului, în care <span class="CharOverride-1">D.</span> apelează la documente şi argumente istorice, etnofolclorice, de istoria artei româneşti şi universale. Ca prozator, în romanul <span class="CharOverride-2">Migraţii fără sezon</span> (1984), cu note autobibiografice, <span class="CharOverride-1">D.</span> pune în dezbatere, prin destinul unui tânăr absolvent de filologie repartizat în provincie, problema generaţiei de intelectuali din perioada socialistă. Şi alt roman, <span class="CharOverride-2">Neuitatele amurguri </span>(1988), radiografiază realitatea socială trăită de autor, în timp ce <span class="CharOverride-2">De veghe pentru învingători</span> (I–II, 1987–1989), construit prin alternanţa unor secvenţe temporale situate în trecut şi în prezent, restituie dramatismul anilor primei conflagraţii mondiale.</p>
			<p class="Heuristica___mici"><span class="CharOverride-4">SCRIERI</span><span class="CharOverride-1">:</span> <span class="CharOverride-2">Timpul din ziduri</span>, Craiova, 1976; <span class="CharOverride-2">Spaţii teatrale</span>, Craiova, 1979; <span class="CharOverride-2">Trebuia să se nască Brâncuşi</span>, Bucureşti, 1981; <span class="CharOverride-2">Dramaturgi români contemporani</span>, Craiova, 1983; <span class="CharOverride-2">Migraţii fără sezon</span>, Bucureşti, 1984; <span class="CharOverride-2">De veghe pentru învingători</span>, I–II, Bucureşti, 1987–1989; <span class="CharOverride-2">Neuitatele amurguri</span>, Craiova, 1988; <span class="CharOverride-2">O lume a dialogului</span>, Bucureşti, 1998; <span class="CharOverride-2">Condiţia umană în dramaturgia postbelică</span>, Craiova, 2001. <span class="CharOverride-1">Antologii: </span><span class="CharOverride-2">Cartea „Ramurilor”</span>, Bucureşti, 1997.</p>
			<p class="Heuristica___m_RPR"><span class="CharOverride-1">Repere bibliografice:</span> Vasile Marian, <span class="CharOverride-2">Istorie, civilizaţie, viaţă</span>, LCF, 1977, 24; Ulici, <span class="CharOverride-2">Prima verba</span>, II, <span class="CharOverride-2">193–194</span>; Valeriu Râpeanu, <span class="CharOverride-2">Dramaturgi contemporani în oglinzi paralele</span>, FLC, 1984, 4; Alex. Ştefănescu, <span class="CharOverride-2">Noua dramaturgie</span>, RL, 1984, 28; Adriana Iliescu, <span class="CharOverride-2">Biografie şi transfigurare</span>, RL, 1989, 28; <span class="CharOverride-2">Dicţ. scriit. rom.</span>, II, <span class="CharOverride-2">82–84</span>; Luminiţa Marcu, <span class="CharOverride-2">Dialoguri bine temperate</span>, RL, 1999, 16; Constantin M. Popa, <span class="CharOverride-2">Efectul de rezonanţă</span>, R, 1999, 3; Florea Miu, <span class="CharOverride-2">Cuvinte şi spaţiu</span>, Craiova, 2001, <span class="CharOverride-2">121–125</span>; Roxana Răcaru, <span class="CharOverride-2">Recapitulări, nu revizuiri</span>, RL, 2002, 37; Marian Barbu, <span class="CharOverride-2">Trăind printre cărţi</span>, II, Petroşani, 2002, <span class="CharOverride-2">130–131</span>, III, Craiova, 2004, <span class="CharOverride-2">170</span>; <span class="CharOverride-2">In memoriam</span>, R, 2003, 3–4; <span class="CharOverride-2">Evocare</span>, „Autograf MJM” (Craiova), 2010, 1–3.&#9; <span class="Semnatura">T.N.</span></p>
			<div class="_idGenObjectLayout-1">
				<div id="_idContainer007">
					<div id="_idContainer005" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DIACONESCU</span><span class="CharOverride-1">, Traian</span> (14.VII.1939, Boghea, azi în Bălceşti), poet, clasicist, traducător. </p>
					</div>
					<div id="_idContainer006" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_D2_Descantec-Dinescu_141-203-web-resources/image/Diaconescu_Traian.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Mariei (n. Preoteasa) şi al lui Savu Diaconescu, ţărani. Urmează cursul primar în satul natal din judeţul Vâlcea, apoi își continuă școala la Bucureşti (1950–1953) şi la Balş (1953–1958). Va absolvi în 1963 Facultatea de Filologie, secţia limbi clasice, a Universităţii din Bucureşti. Îşi susţine doctoratul în 1974 cu teza <span class="CharOverride-2">Metaforă şi univers saturnalic în comedia lui Plautus</span>. Începând din 1963 parcurge treptele didactice până la gradul de profesor titular  (1992) şi şef de catedră (1990) la Universitatea „Al. I. Cuza” din Iaşi. Beneficiază de stagii de documentare la Perugia, Italia (1972), Freiburg im Breisgau, Germania (1985), Viena (1985), Atena (1992), Madrid (1994), Salonic şi Ianina, Grecia (1995), Barcelona şi Murcia (1996), Lerida, Spania (1998), Atena, Creta şi Salonic (1999), Padova (2002, 2006), Florenţa şi Veneţia (2004). Cele dintâi articole le publică în 1965 la „Iaşul literar” (<span class="CharOverride-2">V. Alecsandri şi marii poeţi din epoca lui Augustus</span>) şi la „Analele ştiinţifice ale Universităţii «Al. I. Cuza» din Iaşi” (<span class="CharOverride-2">M. Eminescu şi arta traducerii din poeţii greco-latini</span>). Mai colaborează la „Studii clasice”, „Anuarul de lingvistică şi istorie literară”, „Cronica”, „Limba română” (Chişinău), „Studia antiqua et archaeologica”, „Convorbiri literare”, „Dacoromania” ş.a. I se decernează Premiul „Francesco Petrarca” (Avignon, 1979) pentru transpunerea în limba latină a poemei <span class="CharOverride-2">Cântecul gintei latine</span> de V. Alecsandri, Premiul „I.L. Caragiale” al Academiei Române (1984) pentru traducerea <span class="CharOverride-2">Tragediilor</span> lui Seneca în română ş.a. Din 1980 este preşedinte al Societăţii de Studii Clasice din România, Filiala Iaşi.</p>
			<p class="Heuristica-BASE">Pe linia bunelor tradiţii ale studiilor clasice (Aram Frenkian, N.I. Barbu, D.M. Pippidi, Cicerone Poghirc, Theofil Simenschy, Petru Caraman), la şcoala cărora s-a format, <span class="CharOverride-1">D.</span> prezintă, în ample sinteze, literatura greacă şi latină într-o nouă perspectivă interdisciplinară, istorică şi comparativă. <span class="CharOverride-2">Metaforă şi univers saturnalic în comedia lui Plautus</span>, prima sa lucrare de amploare, interpretează, pentru întâia oară, universul plautin drept un univers saturnalic, carnavalesc, dramaturgul latin apărând astfel ca un strălucit precursor al literaturii moderne. Studiile următoare sunt axate pe câteva direcţii mari, urmărite cu stăruinţă. Precumpănitoare e receptarea Antichităţii greco-latine în cultura europeană, ca în contribuţiile din volumele colective <span class="CharOverride-2">Eminescu şi clasicismul greco-latin</span> (1982), <span class="CharOverride-2">Antichitatea şi moştenirea ei spirituală</span> (I–II, 1993). Remarcabilă e, de asemenea, preocuparea<span class="CharOverride-1"> </span>de a valorifica, prin studii şi traduceri, textele latine şi greceşti medievale şi renascentiste scrise pe teritoriul românesc sau datorate unor români. Câteva tălmăciri – Johannes Sommer şi Christianus Schesaeus, <span class="CharOverride-2">Scrieri alese</span> (1988), Nicolae Milescu, <span class="CharOverride-2">Manual sau Steaua Orientului strălucind Occidentului –</span> <span class="CharOverride-2">Enchiridion sive Stella Orientalis Occidentali splendens </span>(1997), Johannes Sommer și A.M. Grazianus, <span class="CharOverride-2">Viaţa lui Despot Vodă</span> (1998), Petru Movilă, <span class="CharOverride-2">Ortodoxa confessio fidei catholicae et apostolicae Ecclesiae Orientalis </span>(2001) ș.a. – deschid noi perspective nu numai istoricilor, ci şi istoricilor literari, filosofilor şi filologilor. Exegetul se arată preocupat şi de teme controversate ale domeniului sau de cele mai puţin abordate, ca în <span class="CharOverride-2">Motivaţia semantică a cuvântului românesc „Crăciun”, Christos creator mundi în colindele cosmogonice româneşti, Etnogeneza românilor, Revelaţia manuscriselor lui Eutropius, Historia Augusta. O nouă lecţiune a textelor lui Vopiscus</span>. Pline de nerv şi de culoare sunt traducerile fabulelor lui Esop (1972, 2000) şi tălmăcirile în versuri ale tragediilor lui Seneca (I–II, 1979–1984). Dar cele mai frumoase, denotând o vie participare sufletească, rămân transpunerile în vers alb din antologia <span class="CharOverride-2">Poeţi latini postclasici, sec. III–VI e.n.</span> (2000), unde sunt restituite versuri din Anonymus, Pentadius, Ausonius, Ambrosius, Claudianus, Prudentius, Rutilius Namatianus, Orientius, Boethius, Fortunatus. Singulară se dovedeşte, de asemenea,  strădania lui <span class="CharOverride-1">D.</span> de a îmbrăca în haină latină unele capodopere ale literaturii române: <span class="CharOverride-2">Mioriţa</span>,<span class="CharOverride-2"> Meşterul Manole</span>, <span class="CharOverride-2">Toma Alimoş</span>, <span class="CharOverride-2">Soarele şi Luna</span>, poeme de Alecsandri, Eminescu, Macedonski, Bacovia, Blaga, Arghezi, cu păstrarea în latină a metrului original al poeţilor români. Deşi <span class="CharOverride-1">D.</span> a scris de-a lungul întregii sale vieţi poezii, multă vreme n-a publicat decât ocazional din ele  (în „Convorbiri literare” şi „Cronica”). A scris poeme în manieră clasică pe cele mai diverse teme. Când a început să reverse abundenta sa producţie lirică, le-a lăsat deoparte pe cele de până în anii maturităţii şi a dezvăluit o dicție cu totul nouă, în vers liber, de o factură specială,  „orfică”, spune el, tributară, pe alocuri, ca formulă, lui Lucian Blaga, dar de o oarecare originalitate. Primele zece volume de „micropoeme” (dintr-o serie anunţată de douăzeci), <span class="CharOverride-2">Anotimpul Acropolei</span> (2009), <span class="CharOverride-2">Meridianul Socrate</span> (2009), <span class="CharOverride-2">Clopote în Atlantida</span> (2010), <span class="CharOverride-2">Flăcări în memorie</span> (2010), <span class="CharOverride-2">Zodia clepsidrei</span> (2010), <span class="CharOverride-2">Duh peste ape</span> (2011), <span class="CharOverride-2">Drum spre Eleusis</span> (2011), <span class="CharOverride-2">Pelerin la Tusculum</span> (2011), <span class="CharOverride-2">Ferestre la solstiţiu</span> (2012) <span class="CharOverride-2">şi Inelul lui Saturn</span> (2012), înlătură epicul şi discursivitatea, reconectând lirica la un autentic fior. Vizând într-un anume sens disoluţia poeziei pe tipar clasic, <span class="CharOverride-1">D.</span> cultivă metafora nudă, senzaţia pură, generate de un vizibil simţ metafizic. Scurgerea timpului – tema centrală – e întrezărită pretutindeni, de la dispariţia vechilor civilizaţii şi a monumentelor durabile până la apusul satului românesc, cu părinţii şi străbunii strecuraţi sub glie, şi mai departe până la sesizarea propriei schimbări cu fiecare clipă. Micropoemele, care tind să se constituie în sentinţe, maxime, formule foarte scurte, prin forţa împrejurărilor nedepăşind ramele unei fulgurante metafore, sunt uneori percutante artistic. Câteva exemple: „Gândul/ Prunc într-un sâmbure,/ Visează livezi”; „Viaţa?/ Râu care lasă în urmă/Albii secate”; „Curcubeu,/ De la Tisa la Nistru,/ Sufletul meu”; „Viaţa,/ Arbore cu rădăcini/ În Styx” (<span class="CharOverride-2">Flăcări în memorie</span>). Există la <span class="CharOverride-1">D.</span> o veritabilă efervescenţă a asociaţiilor stranii, imprevizibile, între planuri nebănuite. </p>
			<p class="Heuristica___mici"><span class="CharOverride-4">SCRIERI:</span> <span class="CharOverride-2">Metaforă şi univers saturnalic în comedia lui Plautus</span>, Bucureşti, 1974; <span class="CharOverride-2">Eminescu şi clasicismul greco-latin  </span>(în colaborare), Iaşi, 1982; ed. 2, Iaşi, 2009; <span class="CharOverride-2">Istoria literaturii latine</span> (în colaborare), Bucureşti, 1984; <span class="CharOverride-2">Antichitatea şi moştenirea ei spirituală</span> (în colaborare), I–II, Iaşi, 1993; <span class="CharOverride-2">Prelegeri de literatură latină. Mari clasici latini,</span>Iaşi, 2001; <span class="CharOverride-2">Anotimpul Acropolei</span>, Iaşi, 2009; <span class="CharOverride-2">Meridianul Socrate</span>, Iaşi, 2009; <span class="CharOverride-2">Clopote în Atlantida</span>, Iaşi, 2010; <span class="CharOverride-2">Flăcări în memorie</span>, Iaşi, 2010; <span class="CharOverride-2">Zodia clepsidrei</span>, Iaşi, 2010; <span class="CharOverride-2">Drum spre Eleusis</span>, Iaşi, 2011; <span class="CharOverride-2">Duh peste ape</span>, Iaşi, 2011; <span class="CharOverride-2">Pelerin la  Tusculum</span>, Iaşi, 2011; <span class="CharOverride-2">Ferestre la solstiţiu</span>, Iaşi, 2012; <span class="CharOverride-2">Inelul lui Saturn</span>, Iaşi, 2012. <span class="CharOverride-1">Traduceri:</span> Esop, <span class="CharOverride-2">Fabule</span>, introd. trad., Bucureşti, 1972; ed. 2, Iaşi, 2009, <span class="CharOverride-2">Sabia înţelepciunii</span>, Bucureşti, 2000; Seneca, <span class="CharOverride-2">Tragedii</span>, I–II, introd. trad., Bucureşti, 1979–1984; Horaţiu, <span class="CharOverride-2">Opera omnia</span>, ed. bilingvă, I–II, Bucureşti, 1980 (în colaborare); Johannes Sommer, Christianus Schesaeus, <span class="CharOverride-2">Scrieri alese. Poezie latină din epoca Renaşterii pe teritoriul României</span>, ed. bilingvă, Iaşi, 1988; ed. Iași, 2005; Nicolae Milescu, <span class="CharOverride-2">Manual sau Steaua Orientului strălucind Occidentului –</span> <span class="CharOverride-2">Enchiridion sive Stella Orientalis Occidentali splendens</span>, ed. bilingvă, îngr. şi introd. trad., Iaşi, 1997; Johannes Sommer Pirnensis, Antonius Maria Gratianus,  <span class="CharOverride-2">Viaţa lui Despot Vodă – Vita Jacobi Despotae</span>, ed. bilingvă, îngr. și introd. trad., Iaşi, 1998; <span class="CharOverride-2">Poeţi latini postclasici</span>, <span class="CharOverride-2">sec. III–VI e.n.</span>, ed. bilingvă, îngr. şi introd. trad., Iaşi, 2000; Petru Movilă, <span class="CharOverride-2">Mărturisirea ortodoxă a credinţei universale şi apostolice a Bisericii Orientale – Orthodoxa confessio fidei catholicae et apostolicae Ecclesiae Orientalis</span>, ed. bilingvă, introd. trad., Iaşi, 2001; <span class="CharOverride-2">Etnogeneza românilor – The Romanians Ethnogenesis – L’Éthnogenèse du peuple roumain, Noi lecţiuni din istoriografii latini</span>, ed. plurilingvă, Iaşi, 2003 (în colaborare cu Gabriela Dima și Mirela Aioanei); Publilius Syrus, <span class="CharOverride-2">Sententiae – Maxime</span>, ed. bilingvă, îngr. şi introd. trad., Bucureşti, 2003; M. Eminescu, <span class="CharOverride-2">Poezii – Carmina</span>, ed. bilingvă, pref. Constantin Ciopraga, postfaţa trad., Iaşi, 2005; G. Bacovia, <span class="CharOverride-2">Versuri – Carmina</span>, ed. bilingvă, pref. Constantin Ciopraga, postfaţa trad., Iaşi, 2005; Lucian Blaga, <span class="CharOverride-2">Poeme – Carmina</span>, ed. bilingvă, pref. Constantin Ciopraga, postfaţa trad., Iaşi, 2006; Al. Macedonski, <span class="CharOverride-2">Poezii – Carmina</span>, ed. bilingvă, pref. Constantin Ciopraga, postfaţa trad., Iaşi, 2006; Cicero, <span class="CharOverride-2">Arta oratoriei</span>, ed. bilingvă, îngr. şi introd. trad., Bucureşti, 2006,<span class="CharOverride-2"> Topica. Despre argument</span>, ed. bilingvă, îngr. şi pref. trad., introd. Constantin Sălăvăstru, Iași, 2010, <span class="CharOverride-2">Paradoxa stoicorum –</span> <span class="CharOverride-2">Paradoxurile stoicilor</span>, ed. bilingvă, îngr. şi postfaţa trad., pref. Gh. Vlăduţescu, Bucureşti, 2011;  Marco Bandini, <span class="CharOverride-2">Codex. Vizitarea generală a tuturor bisericilor catolice de rit roman din Provincia Moldova. 1646–1648</span>, ed. bilingvă, îngr. și introd. trad., Iaşi, 2006; <span class="CharOverride-2">Lettere alla Santo Sede – Epistole către Sfântul Scaun</span>, ed. bilingvă, pref. Ioan-Aurel Pop, îngr. şi postfaţa trad., Bucureşti, 2008 (în colaborare cu Giuseppe Munarini şi Christian Tămaş); Tudor Arghezi, <span class="CharOverride-2">Poezii – Carmina</span>, ed. bilingvă, pref. Constantin Ciopraga, postfaţa trad., Iaşi, 2007; <span class="CharOverride-2">Balade populare – Magna carmina anonyma</span>, ed. bilingvă, pref. G.I. Tohăneanu, postfaţa trad., Iaşi, 2007; Cato, <span class="CharOverride-2">Distihuri morale, corectate şi comentate de Erasmus din Rotterdam</span>, ed. bilingvă, îngr. şi introd. trad., Bucureşti, 2008. </p>
			<p class="Heuristica___m_RPR"><span class="CharOverride-1">Repere bibliografice: </span>N.V. Baran, <span class="CharOverride-2">Esop, „Fabule”</span>, SC, 1973; Eugen Munteanu,<span class="CharOverride-2"> Teatrul lui Seneca în româneşte</span>, CRC, 1980, 1; Dan C. Mihăilescu,<span class="CharOverride-2"> Eminescu şi Antichitatea greco-latină</span>, RITL, 1984, 1; Petru Zugun, <span class="CharOverride-2">„Eminescu şi clasicismul greco-latin”</span>, AUI, lingvistică, literatură, t. XXX, 1984; Gabriel Ţepelea, <span class="CharOverride-2">Un arhipelag puţin explorat</span>, RL, 1988, 33; Marius Alexianu, <span class="CharOverride-2">Profil de traducător: Traian Diaconescu</span>,<span class="CharOverride-2"> </span>AUI, limbi străine, t. I, 1988; Ştefan Cucu, <span class="CharOverride-2">„Viaţa lui Despot Vodă”</span>, AUC, t. XX, 1998, 1–2; Dorina Tărnăuceanu, <span class="CharOverride-2">Publilius Syrus în vestmânt român</span>, CL, 2003, 11; N. Baran, <span class="CharOverride-2">„Etnogeneza românilor”. Noi lecţiuni din istoriografii latini</span>, AC, 2004, 23; Liviu Franga, [<span class="CharOverride-2">Traian Diaconescu</span>], OC, 2006, 51, 89, 91; Ştefan Cucu, <span class="CharOverride-2">Poezia lui Eminescu în limba latină</span>, CL, 2009, 6; Sorin Lavric, <span class="CharOverride-2">Sfârşitul oratoriei</span>, RL, 2009, 32; Ioan Dănilă, <span class="CharOverride-2">Marco Bandini,</span> <span class="CharOverride-2">„Epistole  către Sfântul Scaun”</span>, ATN, 2012, 7–8; Marian Nencescu, <span class="CharOverride-2">Traian Diaconescu – Fascinaţia clasicismului</span>, „Biblioteca Bucureşti”, 2012, 5.&#9; <span class="Semnatura">I.O. </span></p>
			<div class="_idGenObjectLayout-1">
				<div id="_idContainer010">
					<div id="_idContainer008" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DIACONOVICI-LOGA</span><span class="CharOverride-1">, Constantin</span> (1.XI.1770, <br />Caransebeş – 28.XI.1850, <br />Caransebeş), <br />cărturar, traducător. </p>
					</div>
					<div id="_idContainer009" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_D2_Descantec-Dinescu_141-203-web-resources/image/Diaconovici_Logas.jpg" alt="" />
					</div>
				</div>
			</div>
			<p class="Heuristica-PRIMUL">Se trăgea dintr-o familie originară din Oltenia: bunicul, Vasile Diaconu Loga, zugrav de biserici, venind de la Tismana împreună cu cincizeci de familii, întemeiau lângă Vârşet satul Srediştea Mare, cu o şcoală în care el preda „măiestria zugrăviei”; tatăl, Gheorghe, îşi va transforma numele în Diaconovici.<span class="CharOverride-1"> D.-L. </span>a învăţat la Caransebeş şi Lugoj. După studii de drept la Pesta, este translator la magistratura oraşului, revizor şi corector al cărţilor româneşti în Tipografia Universităţii de la Buda. Îl suplineşte<span class="CharOverride-2"> </span>un timp pe Petru Maior, cenzor la Buda, şi îl ajută să editeze <span class="CharOverride-2">Istoria pentru începutul românilor în Dachia. </span>Prin strădaniile sale, în 1808 s-a deschis prima şcoală a coloniei române din Pesta; aici<span class="CharOverride-2"> </span>a fost, până în 1812, învăţător. Cantor la biserica ortodoxă din Buda, introduce serviciul religios în limba română. Din 1812, timp de optsprezece ani, a fost profesor la Şcoala Normală din Arad, director, din 1830, al şcolilor româneşti şi sârbeşti de pe teritoriul regimentelor de graniţă bănăţene şi unul din organizatorii învăţământului în limba română din Banat. </p>
			<p class="Heuristica-BASE">Activitatea de cărturar iluminist a lui <span class="CharOverride-1">D.-L.</span> rămâne legată de răspândirea culturii în limba română. El este alcătuitor ori traducător de manuale şi cărţi de cult: <span class="CharOverride-2">Octoih sau Catavasier</span> (Buda, 1826, reeditat în 1829 şi 1846), <span class="CharOverride-2">Viaţa domnului Isus Hristos… acum întâia oară din Sfânta Scriptură tradusă şi cu învăţături moraliceşti întocmită </span>(1831), <span class="CharOverride-2">Tâlcuiala evangheliilor</span> (Buda, 1835), <span class="CharOverride-2">Epistolariul românesc </span>(1841), autorul unui îndreptar ortografic – <span class="CharOverride-2">Ortografia sau dreapta scrisoare pentru îndreptarea scriitorilor limbii române</span> (1818). Altă lucrare, <span class="CharOverride-2">Gramatica românească pentru îndreptarea tinerilor</span> (1822), una dintre primele gramatici româneşti, depăşeşte prin semnificaţie cadrul unui simplu instrument de studiu, fiind o pledoarie susţinută pentru limba naţională. Autorul ei încearcă să propună, cu destule stângăcii, o terminologie gramaticală românească, derivând formaţiuni noi din rădăcini latine. <span class="CharOverride-2">Chemare la tipărirea cărţilor româneşti şi versuri pentru îndreptarea tinerilor</span> (1821) conţine un adevărat program de trezire a neamului prin cultură. Se cereau şcoli, cărţi şi bărbaţi luminaţi drept îndrumători. O înştiinţare, apărută în „Foaie pentru minte, inimă şi literatură” din 1842, îl menţionează pe <span class="CharOverride-1">D.-L.</span> cu câteva scrieri, în manuscris, ce, fără a trăda interesul instructiv-educativ, ieşeau din sfera didactică: <span class="CharOverride-2">Istoria romanilor de la zidirea Romei, Istoria Bibliei, </span>o traducere din Plutarh (<span class="CharOverride-2">Plutarh pentru educaţia sau creşterea pruncilor</span>), precum şi un roman, <span class="CharOverride-2">Belisarie</span>, tălmăcit din Marmontel. Soarta acestor lucrări nu este deocamdată cunoscută.</p>
			<p class="Heuristica___mici"><span class="CharOverride-4">SCRIERI</span><span class="CharOverride-1">: </span><span class="CharOverride-2">Ortografia sau dreapta scrisoare pentru îndreptarea scriitorilor limbii române</span>, Buda, 1818; <span class="CharOverride-2">Chemare la tipărirea cărţilor româneşti şi versuri pentru îndreptarea tinerilor</span>, Buda, 1821; <span class="CharOverride-2">Gramatica românească pentru îndreptarea tinerilor</span>, Buda, 1822; ed. îngr. şi pref. Olimpia Şerban şi Eugen Dorcescu, Timişoara, 1973.</p>
			<p class="Heuristica___m_RPR"><span class="CharOverride-1">Repere bibliografice:</span> Densusianu, <span class="CharOverride-2">Lit. rom.</span>,<span class="CharOverride-2"> </span>I, <span class="CharOverride-2">84</span>; Teodor Botiş,  <span class="CharOverride-2">Istoria Şcoalei Normale (Preparandiei) şi a Institutului Teologic Ortodox-Român din Arad</span>, Arad,<span class="CharOverride-2"> </span>1922, <span class="CharOverride-2">387–390</span>; <span class="CharOverride-2">Gramatica lui Constantin Diaconovici Loga, Buda, 1822, şi Fragmente din viaţa şi faptele lui</span>, Caransebeş, 1923; Traian Topliceanu, <span class="CharOverride-2">Constantin Diaconovici-Loga</span>, Lugoj, 1929; Suciu, <span class="CharOverride-2">Lit. băn.</span>,<span class="CharOverride-2"> 67–75</span>; Vincenţiu Bugariu, <span class="CharOverride-2">Figuri bănăţene</span>, Timişoara, 1942, <span class="CharOverride-2">65–74</span>;<span class="CharOverride-2"> </span>Popovici, <span class="CharOverride-2">Studii</span>,<span class="CharOverride-2"> </span>I, <span class="CharOverride-2">271–272</span>;<span class="CharOverride-2"> Ist. lit.</span>, II, <span class="CharOverride-2">106–109</span>;<span class="CharOverride-2"> Constantin Diaconovici-Loga. Studii</span>,<span class="CharOverride-2"> </span>Timişoara, 1971; Aurel Cosma, <span class="CharOverride-2">Prin Timişoara de altădată</span>, Timişoara, 1977, <span class="CharOverride-2">20–29</span>; <span class="CharOverride-2">Dicţ. lit. 1900</span>,<span class="CharOverride-2"> 277–278.</span> &#9;<span class="Semnatura">S.C. </span></p>
			<p class="Heuristica-PRIMUL"><span class="titlu-12">DIACONU</span><span class="titlu-12-complet">, Dana</span><span class="CharOverride-1"> </span>(4.I.1948, Iași), hispanistă, traducătoare. Este fiica Mariei Zamfir (n. Băncilă) și a lui Gheorghe Zamfir, medici. Urmează Liceul „Mihai Eminescu” și Liceul „Mihail Sadoveanu” din Iaşi. După absolvirea studiilor liceale, din 1965 frecventează Facultatea de Limbi Romanice, secţia spaniolă–franceză, la Universitatea din București. Obține titlul de doctor în filologie în 1982 cu teza <span class="CharOverride-2">Costumbrismul – un curent literar de tranziție</span>, coordonată de Iorgu Iordan. După ce predă limba franceză la Școala Medie nr. 19 din Brașov și funcționează ca redactor la Agenția Internațională de Publicitate Publicom (București), devine profesor de limba și literatura spaniolă la Facultatea de Filologie (Litere) a Universității „Al. I. Cuza” din Iași. Ca profesor invitat, a predat studenților în Spania și Germania. Debutează în presă în 1977 și editorial în 1994 cu <span class="CharOverride-2">Literatura española: enfoques criticos y comparativos</span>, studiu care va sta la baza volumului <span class="CharOverride-2">Lecturi hispanice </span>(1995). Colaborează cu eseuri, evocări, medalioane, recenzii, traduceri, interviuri la „Analele știinţifice ale Universităţii «Al. I. Cuza» din Iaşi”, ,,Acta Jassyensia Comparationis”, „Iberoamericana” (Madrid), ,,Cuadernos del Matemático” (Madrid), „România literară”, „Convorbiri literare”, ,,Dacia literară”, ,,Cronica”, „Notas. Reseñas iberoamericanas. Literatura, sociedad, historia” (Frankfurt) ș.a.</p>
			<p class="Heuristica-BASE">Abordând tematici hispanice puțin familiare culturii române, dintre care unele rămân litigioase inclusiv pentru istoricii literari din Spania, <span class="CharOverride-1">D.</span> apelează la un discurs critic expozitiv, cu un vădit caracter didactic. Scopul declarat al cărților pe care le semnează este de a prezenta „originalitatea, complexitatea și valoarea” literaturii de limbă spaniolă, cunoscută de obicei doar prin câțiva reprezentanți majori din Europa sau din America de Sud. Tocmai de aceea, în <span class="CharOverride-2">Lecturi hispanice</span> scriitori  canonici precum Cervantes, Lope de Vega, Calderón de la Barca sau Federico García Lorca nu beneficiază de studii propriu-zise, iar capitolul dedicat latino-americanilor Jorge Luis Borges, Julio Cortázar și Mario Vargas Llosa este devansat cantitativ de secțiunile în care sunt schițate fie direcții și specii literare fără echivalent în alte literaturi, fie studii de caz inedite: analize comparative între costumbrism și sămănătorism sau între M.Eminescu și José de Esproncenda („primul și cel mai important poet romantic spaniol”) ori Gustavo Adolfo Bécquer („poetul-geniu”, „romanticul târziu” al Spaniei). De altfel, cele mai importante cărți publicate de <span class="CharOverride-1">D. </span>– <span class="CharOverride-2">Costumbrismul sau Auto-imaginea Spaniei în literatură</span> (1998) și <span class="CharOverride-2">Ingeniozitate spaniolă – specii literare sui-generis </span>(2001) – sintetizează tocmai astfel de subgenuri, de orientări și problematici aparent marginale, care se dovedesc, în realitate, fundamentale pentru înțelegerea metamorfozelor literaturii și identității spaniole. Monografia consacrată curentului artistic de secol XIX al cărui nume e derivat de la <span class="CharOverride-2">costumbres </span>(„obiceiuri”, „moravuri”) propune chiar o „reabilitare a valorii sale estetice, negate sau minimalizate de un sector al criticii excesiv de sever și rigid”. Prin apelul la minuțioase analize naratologice și stilistice, <span class="CharOverride-1">D.</span> nu doar detaliază și exemplifică trăsăturile distinctive (jocul perspectivistic, viziunea caricaturală, descrierea amănunțită, detaliul plastic, efectele comice ș.a.) care fac din costumbrism o etapă de tranziție de la romantism la realism, ci și explică de ce tablourile/ articolele de moravuri, schițele ori fiziologiile imaginate de Serafín Estébanez Calderón, de Ramón de Mesonero Romanos și de Mariano José de Larra devin lectură obligatorie pentru cine vrea să cunoască „ființa intimă a națiunii” spaniole. Tot astfel, „speciile literare sui-generis” schematizate în <span class="CharOverride-2">Ingeniozitate spaniolă</span> îi oferă exegetei prilejul și de a-și etala propensiunea pentru panorame tipologice și de a aborda câteva moduri specific hispanice „de a vedea lumea”. Romanul picaresc, inaugurat de scrieri din secolele al XVI-lea și al XVIIl-lea precum <span class="CharOverride-2">Lazarillo de Tormes</span>, <span class="CharOverride-2">Guzmán de Alfarache</span>, <span class="CharOverride-2">La pícara Justina</span>, este citit drept o pseudoautobiografie a unui „păcătos” care își ispășește greșelile trecutului prin actul povestirii, specia confirmând orizontul de așteptare atât al protestantismului anticlerical, cât și al contrareformei catolice. Drama euharistică („el auto sacramental”), dusă la apogeu de Calderón de la Barca, recuperează plenar o ipostază a abisalității hispanice. Avansând în timp, așa-numitul „esperpento” („tragedia grotescă”), creat de Ramón María del Valle-Iclán, contrabalansează viziunile sacramentale, Spania proiectându-se ca o deformare rizibilă și absurdă a civilizației europene. Iar „greguería” (scriere aforistică umoristică) lansată de Ramón Gómez de la Serna și însemnarea carpetano-vetonică („el apunte carpetovetónico”) inventată de Camilo José Cela, conturând un fel de „balcanism spaniol”, completează imaginea ingeniozității artistice și identitare hispanice. Același tablou al Spaniei, pe cât de fluid și derutant, pe atât de fascinant, se configurează și în <span class="CharOverride-2">Madrid 2000. Interviuri – Entrevistas</span> (2003), cartea în care <span class="CharOverride-1">D.</span> dialoghează cu personalități ale culturii spaniole mai puțin cunoscute în România. Pe de altă parte, nu puține sunt traducerile hispanistei. Alături de câteva consistente antologii, fie de proză costumbristă (1992), fie alta consacrată poeților spanioli contemporani (2000), se așază transpuneri din Miguel de Unamuno, Fernando Savater, Julián Marías ș.a.</p>
			<p class="Heuristica___mici"><span class="CharOverride-1">SCRIERI</span>: <span class="CharOverride-2">Literatura española: enfoques criticos y comparativos</span>,<span class="CharOverride-2"> </span>Iași, 1994;<span class="CharOverride-2"> Lecturi hispanice</span>, Iaşi, 1995; <span class="CharOverride-2">Costumbrismul sau Auto-imaginea Spaniei în literatură</span>, Iaşi, 1998; <span class="CharOverride-2">Dos calas en la literatura española del Siglo de Oro</span>, Iaşi, 1999; <span class="CharOverride-2">Ingeniozitate spaniolă – specii literare sui-generis</span>, Iaşi, 2001; <span class="CharOverride-2">Madrid 2000. Interviuri – Entrevistas</span>, ed. bilingvă, Iaşi, 2003. <span class="CharOverride-1">Traduceri:</span> Joaquín Gutiérrez, <span class="CharOverride-2">Să murim, Federico</span>, Bucureşti, 1979; <span class="CharOverride-2">Madridul sub clar de lună. Proză spaniolă din secolul al XIX-lea (literatură costumbristă)</span>, îngr. şi pref. trad., Bucureşti, 1992; Miguel de Unamuno, <span class="CharOverride-2">Sfântul martir Manuel cel Bun</span>, Bucureşti, 1996; Antonio Porpetta, <span class="CharOverride-2">Antología poética – Antologie poetică</span>, ed. bilingvă, Timişoara, 1997 (în colaborare cu Dragoş Cojocaru);<span class="CharOverride-2"> </span>Fernando Savater, <span class="CharOverride-2">Etica pentru Amador</span>, Iaşi, 1997; Julián Marías, <span class="CharOverride-2">Educaţia sentimentală</span>, Iaşi, 2000, <span class="CharOverride-2">Spania în faţa istoriei şi a ei înseşi (1898–1936)</span>, Iaşi, 2003; <span class="CharOverride-2">Poetas españoles contemporáneos – Poeţi spanioli contemporani</span>, ed. bilingvă, Iaşi, 2000.</p>
			<p class="Heuristica___m_RPR"><span class="CharOverride-1">Repere bibliografice: </span>Grete Tartler, <span class="CharOverride-2">Vise hispane</span>, RL, 1996, 33; George Bădărău, <span class="CharOverride-2">Incursiuni în literatura spaniolă</span>, CL, 1997, 9; Rafael Pisot, <span class="CharOverride-2">El costumbrismo o la autoimagen de España en la literatura</span>, ,,Notas”, 1999, 3;<span class="CharOverride-2"> </span>Andreea Vlădescu, <span class="CharOverride-2">O perspectivă multiplă asupra Spaniei</span>, CL, 2000, 1; Constantin Coroiu, <span class="CharOverride-2">Viața ca o postfață</span>, Iași, 2005, <span class="CharOverride-2">228–237</span>; N. Busuioc, <span class="CharOverride-2">Scriitori și publiciști ieşeni contemporani</span>, ed. 3, Iași, 2009, <span class="CharOverride-2">247–248</span>; Constantin Coroiu, <span class="CharOverride-2">Don Quijote poate ieși din fiecare casă</span>, CLT, 2011, 40. &#9;<span class="CharOverride-3">Cs.<a id="_idTextAnchor002"></a>B.</span></p>
			<div class="_idGenObjectLayout-1">
				<div id="_idContainer013">
					<div id="_idContainer011" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DIACONU</span><span class="titlu-12-complet">, Ion</span><span class="CharOverride-1"> <br /></span>(24.IX.1903, Spineşti, j. Vrancea – 9.XII.1984, Iaşi), etnolog. </p>
					</div>
					<div id="_idContainer012" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_D2_Descantec-Dinescu_141-203-web-resources/image/Diaconu_Ion.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Măriuţei (n. Neagu) şi al lui Ioan C. Diaconu, notar şi dascăl de biserică. După studii liceale la Focşani (1915–1923), urmează Facultatea de Litere şi Filosofie din Bucureşti (1923–1926), unde îi sunt profesori Ovid Densusianu, care îi devine mentor, N. Cartojan şi Charles Drouhet, în 1943 susținându-și doctoratul. Funcţionează ca profesor de limba şi literatura română, limba și literatura franceză la Focşani, în special la Liceul Unirea (1926–1948), apoi la școli elementare până în 1952, când, fără a fi fost judecat de vreo instanță, este trimis ca deținut politic la Capul Midia. Eliberat în 1954, rămâne în afara sistemului public, dedicându-se exclusiv cercetării etnologice a ținutului natal. La Focșani, în perioada interbelică, înfiinţează şi conduce Muzeul de Etnografie şi Istorie, este secretar al subsecţiei de conferinţe a Fundaţiei Culturale Regale (1934–1940), timp în care, în oraşul de pe Milcov, conferenţiază I.A. Bassarabescu, I.I. Cantacuzino, Mircea Eliade, C.C. Giurescu, Iorgu Iordan, S. Mehedinţi, Leca Morariu, D. Murăraşu, Cezar Petrescu, Ion Petrovici, Ion Pillat, Al. Procopovici, C. Rădulescu-Motru, Liviu Rebreanu, Mihail Sadoveanu, I.M. Sadoveanu, Al. Tzigara-Samurcaş, conferințe pe care le va edita în <span class="CharOverride-2">Tradiție și actualitate românească </span>(I–III, 1936–1937). Debutează în „Anuarul Societăţii Literare «Gr. Alexandrescu»” din Focşani (1921–1922) şi editorial cu volumul <span class="CharOverride-2">Ţinutul Vrancei. Etnografie. Folclor. Dialectologie </span> (I, 1930). Face parte din colegiul de redacţie al revistelor focşănene „Milcovia” (1930–1933, 1936), „Şcoala Putnei” (1932), „Căminul” (1932–1933), „Crinul” (1937) şi conduce singur revista „Ethnos” (1941–1942). Mai colaborează la „Grai și suflet”, „Anuarul Arhivei de Folclor”, „Convorbiri literare”, „Însemnări ieșene” ș.a.</p>
			<p class="Heuristica-BASE"><span class="CharOverride-1">D.</span> este autorul unor importante monografii folclorice: <span class="CharOverride-2">Ţinutul Vrancei</span>, <span class="CharOverride-2">Folklor din Râmnicul Sărat</span> (I–III, 1933–1948; Premiul „Ion Heliade-Rădulescu” al Academiei Române, 1936), <span class="CharOverride-2">Ţinutul Vrancei. Etnografie. Folclor. Dialectologie</span> (I–IV, 1969–1989). Adept al şcolii lui Ovid Densusianu (care a pus un deosebit accent pe metoda monografică în studiul graiurilor), cercetătorul realizează una dintre cele mai complete lucrări de acest tip, zona Vrancei fiind investigată dintr-o perspectivă largă, interdisciplinară. Particularitatea metodei sale începe de la modul de anchetare, care implică respingerea culegerii făcute de-a valma, în mod diletant, punându-se accent nu numai pe rigoarea, ci şi pe cercetarea aprofundată pe teren, evitând aproximaţiile folcloristicii de cabinet. Metoda lui <span class="CharOverride-1">D.</span> se impune prin câteva dominante: selectarea fenomenelor semnificative şi respingerea celor periferice, acribia în redarea aspectelor dialectale ale limbii, extinderea studiului asupra aspectelor geografice, istorice, aplicarea experimentului folcloric la informatorii talentaţi, perfecţionarea anchetei (informatorii sunt chestionaţi în mai multe rânduri, culegătorul urmărind să-l găsească pe interpret în dispoziţia de a-i spune „forma întreagă – cea prototipică”), elaborarea unor norme metodologice (foloseşte racordajul folcloric încă din anii 1926–1927, fiind încurajat de Densusianu), completarea culegerilor cu un erudit aparat critic, care denotă buna cunoaştere a bibliografiei, şi examenul critic neîndurător aplicat culegerilor improvizate. Când îi anchetează pe cei 12 600 de informatori (cifră nemaiatinsă de cineva),<span class="CharOverride-1"> D.</span> pune accentul pe aspectele originare, primitive ale folclorului vrâncean.  Contribuţia lui fundamentală în domeniul exegezei referitoare la <span class="CharOverride-2">Mioriţa</span> se conturează, la dimensiunile ei reale, odată cu tipărirea  volumelor III și IV din <span class="CharOverride-2">Ţinutul Vrancei</span>, care cuprind numărul record de 402 de texte din zonă, depăşind tot ceea ce se realizase până atunci, în manuscris lăsând alte două volume, care cuprind celelalte genuri folclorice specifice locului, precum și textele-convorbiri, adunate în peste cinci decenii, privind obiceiuri, ocupații, port, locuință, dar și un amplu album fotografic documentar, intitulat <span class="CharOverride-2">Vrancea pitorească și etnografică</span>. Faptul a fost posibil numai prin cercetarea adâncită, timp de o viaţă, a Vrancei etnografice, folclorice şi dialectale. Studiu complex, a cărui importanţă nu constă doar în comunicarea acestui impresionant corpus de texte, ci şi în minuţia cu care au fost consemnate şi editate impune, totodată, prin pregătirea ştiinţifică a anchetatorului, prin numărul mare de subiecţi, prin metoda de anchetare, prin bogata adnotare a textelor. Se precizează, la fiecare text, dacă este vorba de o plăsmuire autentică ori de una contaminată, asupra căreia şi-a pus pecetea, într-o măsură mai mică sau mai mare, tipul literar al baladei, în varianta Vasile Alecsandri. <span class="CharOverride-1">D.</span> rămâne nestrămutat pe poziţia sa, argumentată repetat: „<span class="CharOverride-2">Mioriţa</span> este o creaţie străveche vrâncenească, generată de realităţi ale vieţii păstoreşti arhaice, care au dat naştere unui arhetip <span class="CharOverride-2">Mioara</span>”. Peste acest arhetip s-au altoit, în numeroase texte, teme din varianta Alecsandri: „însurătoarea alegorică” şi „cadrul păstoresc”. În <span class="CharOverride-2">Folklor din Râmnicu Sărat</span>, studiu de anvergură. <span class="CharOverride-1">D. </span>atrage atenția asupra particularităților acestei zone, rezultat al unui „mozaic de populații”, asupra valorosului și variatului său folclor epic (balade, colinde), în cercetarea căruia și-a testat metoda de racordare a variantelor, urmărind circulația motivelor inclusiv în privința adaosurilor și variațiilor de formă și având în vedere în permanență criteriul estetic. În introducerile consistente ale celor trei volume, etnologul supune examinării amănunțite cercetarea folcloristică românească de până atunci subliniind necesitatea stringentă a investigațiilor complete imediate, îndeosebi în regiunile specifice, căci „materialul folcloric e pe sfârșite”, făcând și o sumă de observații de primă însemnătate  referitoare la valoarea dialectală a autenticității graiului, la cooperarea dintre text și muzică (el însuși colaborează cu etnomuzicologul Constantin Brăiloiu în 1937–1938 în anchetele de teren din Râmnic și Vrancea) și la determinarea originii și circulației temelor muzicale, la rolul individului în procesul de elaborare estetică, la problema lăutarului, deopotrivă creator de vocație, colportor sau destructor, într-o analiză solidă, polemică și echilibrată, a poziției acestuia în ansamblul cercetărilor românești. În <span class="CharOverride-2">Cântăreţi şi povestitori populari. Câteva criterii asupra monografiei folclorice </span>(1980) <span class="CharOverride-1">D.</span> nu se mai rezumă la texte poetice şi îşi depăşeşte spaţiul predilect de cercetare, Vrancea, prin prelungiri în zona Ceahlăului şi spre unele localităţi transilvănene apropiate. Ca şi în celelalte studii, autorul angajează şi aici aspecte etnografice şi dialectale, iar despre textele-convorbiri crede că „pot înfăţişa mai cuprinzător în latura etnopsihologiei mentalitatea ţăranului român”, ca „depozitar al spiritualității naționale”.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Ţinutul Vrancei. Etnografie. Folclor. Dialectologie</span>, vol.  I, Bucureşti, 1930, vol. I–II, București, 1969, vol. III–IV, îngr. și introd. Paula Diaconu Bălan, București, 1989; <span class="CharOverride-2">Folklor din Râmnicul Sărat</span>, I–III, Focşani, 1933–1948; <span class="CharOverride-2">Monografia județului Putna </span>(în colaborare), București, 1943; <span class="CharOverride-2">Reflexiuni despre cântecul şi versul popular</span>, Focşani, 1946; ed. îngr. Paula Diaconu Bălan, Iași, 2003; <span class="CharOverride-2">Cântăreţi şi povestitori populari. Câteva criterii asupra monografiei folclorice</span>, Bucureşti, 1980.<span class="CharOverride-2"> </span><span class="CharOverride-1">Ediţii:</span> <span class="CharOverride-2">Tradiţie şi actualitate românească</span>, I–III, Focşani, 1936–1937; </p>
			<p class="Heuristica___m_RPR"><span class="CharOverride-1">Repere bibliografice:</span> N. Iorga, <span class="CharOverride-2">„Ţinutul Vrancei”</span>, RI, 1931, 1–3; Dan Simonescu, <span class="CharOverride-2">„Folklor din Râmnicul Sărat”</span>, CL, 1935, 3–5; D. Murăraşu, <span class="CharOverride-2">„Folklor din Râmnicul Sărat”</span>, „Revista Societăţii Tinerimea Română”, 1936, 5; Petru Caraman, <span class="CharOverride-2">„Ethnos”, revistă de grai, studiu şi creaţiune românească</span>, „Balcania”, 1943; Ion H. Ciubotaru,<span class="CharOverride-2"> „Ţinutul Vrancei”</span>,<span class="CharOverride-2"> </span>ALIL, 1971;<span class="CharOverride-2"> </span>I.C. Chiţimia, <span class="CharOverride-2">Ion Diaconu – 75</span>, „Revista noastră” (Focşani), 1978; Ovidiu Papadima, <span class="CharOverride-2">Un valoros cercetător al creaţiei noastre populare</span>, RMB, 1980, 11 133; Ion Cuceu, <span class="CharOverride-2">„Cântăreţi şi povestitori populari”</span>,<span class="CharOverride-2"> </span>AAF, 1983; Ion Şeuleanu,<span class="CharOverride-2"> Ion Diaconu (1903–1984)</span>,<span class="CharOverride-2"> </span>AAF, 1987; Nicolae Constantinescu,<span class="CharOverride-2"> „Ţinutul Vrancei”</span>,<span class="CharOverride-2"> </span>LL, 1990; Dumitru Pop,<span class="CharOverride-2"> „Ţinutul Vrancei”</span>, AAF, 1991–1993;<span class="CharOverride-2"> </span>Paula Diaconu Bălan, <span class="CharOverride-2">Ion Diaconu. O viaţă dăruită Vrancei</span>, Iaşi, 1998; Lucia Berdan, <span class="CharOverride-2">Ion Diaconu şi mitul „Mioriţei” vrâncene</span>, DL, 2003, 50; Datcu,<span class="CharOverride-2"> Dicţ. etnolog</span>., <span class="CharOverride-2">320–323.                                                         &#9;</span><span class="CharOverride-3">I.D., G.Dn</span><span class="Semnatura">.</span></p>
			<p class="Heuristica-PRIMUL"><span class="titlu-12">DIACONU</span><span class="titlu-12-complet">, Marin</span><span class="CharOverride-1"> </span>(19.XII.1937, Daneţi, j. Dolj), editor, istoric literar. Este fiul Mariei (n. Truică) şi al lui Petre Diaconu, ţărani. A urmat şcoala primară în satul natal, liceul în Craiova (absolvit în 1955) şi, după un interval în care lucrează ca funcţionar şi învăţător, Facultatea de Filosofie din Bucureşti, absolvită în 1965. Devenit cadru didactic la Catedra de filosofie a Institutului Politehnic din Bucureşti, a parcurs, până în 1999, treptele ierarhice până la gradul de conferenţiar; din 1999 devine şi cercetător la Institutul de Teorie Socială al Academiei Române. A obţinut doctoratul în filosofie (1980) cu teza <span class="CharOverride-2">Conceptul de ideal în filosofia românească interbelică.</span> Colaborează la „Viaţa românescă”, „Jurnalul literar”, „Universul cărţii”, „Literatorul”, „Manuscriptum” ş.a. </p>
			<p class="Heuristica-BASE">Preocupat de filosofia sistematică şi de istoria filosofiei, dar şi – într-un mod devenit cu timpul precumpănitor – de confluenţa dintre filosofie, istoria literaturii, istoriografia şi publicistica/eseistica literară, <span class="CharOverride-1">D.</span> a editat lucrări biobibliografice, de terminologie şi documentaristică, dintre care unele, precum <span class="CharOverride-2">C. Rădulescu-Motru. Biobibliografie </span>(2000), <span class="CharOverride-2">Dicţionar de termeni filosofici ai lui Lucian Blaga</span> (2000), <span class="CharOverride-2">Şcoala sociologică a lui Dimitrie Gusti </span>(I, 2000), <span class="CharOverride-2">„Viața românească”: documentar 1906–2006 </span>(2006), <span class="CharOverride-2">Avatarii ale manuscriselor Eminescu </span>(2009, în colaborare) ș.a., ca și „portretele” asupra cărora se concentrează paginile din <span class="CharOverride-2">Mircea Vulcănescu. Profil spiritual </span>(2001), <span class="CharOverride-2">Eugen Ionescu. Profil spiritual</span> (2010), interferează în mod substanţial domeniul istoriei literare, când nu intră chiar în cercetarea istorico-<a id="_idTextAnchor003"></a>literară. Sunt lucrări realizate în urma unei munci perseverente, presupunând investigarea minuțioasă a surselor, în primul rând a presei, efort pe care <span class="CharOverride-1">D.</span>, om de bibliotecă, știe să-l susțină ca puțini alții. De aceea, poate,  activitatea  în care s-a remarcat cu precădere, prin nu puţine realizări de referinţă, este cea de editor, căruia i se datorează recuperarea asiduă,  în premieră, şi cu deosebit impact la începutul anilor ’90, dar și mai târziu, mai cu seamă a publicisticii şi eseisticii unor personalităţi interbelice proeminente, printre care Mircea Vulcănescu, Constantin Noica, Emil Cioran, C. Rădulescu-Motru, Nae Ionescu, Ion Petrovici, Mihail Antoniade, Dumitru C. Amzăr. Câteva dintre consistentele antologii de publicistică – Emil Cioran, <span class="CharOverride-2">Singurătate şi destin</span> (1991), Mircea Vulcănescu, <span class="CharOverride-2">Dimensiunea românească a existenţei </span>(1991), Constantin Noica, <span class="CharOverride-2">Introducere la miracolul eminescian </span>(1992), ca şi versiunea, reîntregită, după manuscrisul original, cu capitole absente în prima tipărire, din <span class="CharOverride-2">Despărţirea de Goethe</span> (2000) ori paginile grupate sub genericul <span class="CharOverride-2">Publicistică </span>(I–III, 1994–2004) sau textul intitulat <span class="CharOverride-2">Nelinişti metafizice</span> de Nae Ionescu – au fost în mod explicit înfăptuiri de etapă în perspectiva unor ediţii complete din scrierile acestor autori. Mai multe volume ale seriei Nae Ionescu, <span class="CharOverride-2">Opere</span> au şi fost tipărite (1999–2012), după cum în 2005 s-a publicat ediția <span class="CharOverride-2">Opere </span>(I–II) de Mircea Vulcănescu, iar în 2012 au apărut, în două volume masive, <span class="CharOverride-2">Opere</span> de Emil Cioran. Cercetând temeinic arhive publice sau private – de pildă, un revelator număr omagial al revistei „Manuscriptum” (1–2/1996), care i se datorează, valorifică masiv inedite din arhiva Mircea Vulcănescu –, <span class="CharOverride-1">D.</span> fructifică totodată şi cunoaşterea în detaliu a presei literare româneşti din prima jumătate a secolului trecut. Preocuparea pentru acest segment cultural  și pentru o generație care include nume ce vor deveni ilustre se întregește prin editarea anastatică a colecţiei revistei „Criterion” (1990), inaugurând readucerea în circuitul public a unor publicaţii ocultate sau ignorate înainte de 1989. </p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Conceptul de ideal în filosofia românească interbelică</span>, București, 1998; <span class="CharOverride-2">C. Rădulescu-Motru. Biobibliografie</span>, Bucureşti, 2000; <span class="CharOverride-2">Dicţionar de termeni filosofici ai lui Lucian Blaga </span>(în colaborare cu Florica Diaconu), Bucureşti, 2000; <span class="CharOverride-2">Dicţionar de termeni filosofici ai lui Constantin Noica </span>(în colaborare cu Florica Diaconu), Bucureşti, 2000; <span class="CharOverride-2">Şcoala sociologică a lui Dimitrie Gusti</span>,<span class="CharOverride-2"> </span>I,<span class="CharOverride-2"> </span>Bucureşti, 2000; <span class="CharOverride-2">Mircea Vulcănescu. Profil spiritual</span>, Bucureşti 2001; <span class="CharOverride-2">Istoria limbajului filosofic românesc</span>, Bucureşti, 2002; <span class="CharOverride-2">„Viața romînească”: documentar 1906–2006</span>, București, 2006;<span class="CharOverride-2"> Eugen Ionescu. Profil spiritual</span>, pref. Eugen Simion, București, 2010. <span class="CharOverride-1">Ediţii, antologii:</span> „<span class="CharOverride-2">Criterion. Revistă de arte, litere şi filosofie”</span>, ed. anastatică, Bucureşti, 1990;  Emil Cioran, <span class="CharOverride-2">Singurătate şi destin</span>, pref. autorului, Bucureşti, 1991, <span class="CharOverride-2">Opere</span>, I–II, introd. Eugen Simion, București, 2012; Mircea Vulcănescu, <span class="CharOverride-2">Logos şi eros</span>, pref. edit., Bucureşti, 1991, <span class="CharOverride-2">Dimensiunea românească a existenţei</span>, pref. edit., Bucureşti, 1991, <span class="CharOverride-2">Ultimul cuvânt</span>, Bucureşti, 1992, <span class="CharOverride-2">Pentru o nouă spiritualitate filosofică</span>, Bucureşti, 1992 (în colaborare cu Zaharia Balinca), <span class="CharOverride-2">Dimensiunea românească a existenţei</span>, I–III, pref. Constantin Noica, Bucureşti, 1992–1996 (în colaborare cu Zaharia Balinca), <span class="CharOverride-2">Prolegomene sociologice la satul românesc</span>, pref. edit., Bucureşti, 1997, <span class="CharOverride-2">Conjuncturi internaţionale. Cronici externe</span>, pref. edit., Bucureşti, 1998, <span class="CharOverride-2">Şcoala sociologică a lui Dimitrie Gusti</span>, pref. edit, Bucureşti, 1998, <span class="CharOverride-2">De la Nae Ionescu la Criterion</span>, Bucureşti, 2003, <span class="CharOverride-2">Bunul Dumnezeu cotidian</span>, București, 2004, <span class="CharOverride-2">Cuvinte pentru fratele rămas departe. Conferințe radio. 1930–1940</span>, București, 2004 (în colaborare cu Anca Mateescu), <span class="CharOverride-2">„Tânăra generație”</span>, pref. Dorin-Liviu Bâtfoi, București, 2004, <span class="CharOverride-2">Opere</span>, I–II, introd. Eugen Simion, București, 2005;<span class="CharOverride-2"> </span>Mihail Antoniade, <span class="CharOverride-2">Încercare asupra superficialităţii,</span> pref. edit., Bucureşti, 1992; Constantin Noica, <span class="CharOverride-2">Introducere la miracolul eminescian</span>, Bucureşti, 1992 (în colaborare cu Gabriel Liiceanu), <span class="CharOverride-2">Introducere la bunătatea timpului nostru</span>, Bucureşti, 1992 (în colaborare cu Gabriel Liiceanu), <span class="CharOverride-2">Publicistică</span>, I–III, București, 1994–2004,  <span class="CharOverride-2">Semnele Minervei</span>, Bucureşti, 1994, <span class="CharOverride-2">Între suflet şi spirit</span>, I–II, Bucureşti, 1996, <span class="CharOverride-2">Echilibrul spiritual</span>, pref. edit., Bucureşti, 1998, <span class="CharOverride-2">Despărţirea de Goethe</span>, Bucureşti, 2000; Grigore Popa, <span class="CharOverride-2">Jurnal metafizic</span>, postfaţa edit., Bucureşti, 1998, <span class="CharOverride-2">Pentru tine, Sfântă Transilvanie</span> <span class="CharOverride-2">(Poezii)</span>, Bucureşti, 1998; <span class="CharOverride-2">Pro şi contra Emil Cioran. Între idolatrie și pamflet</span>, pref. edit., Bucureşti, 1998; <span class="CharOverride-2">Estetică şi moralitate. Omagiu profesorului Ion Ianoşi la 70 de ani de viață</span>, introd. edit.,<span class="CharOverride-2"> </span>Bucureşti, 1998; C. Rădulescu-Motru,  <span class="CharOverride-2">Etnicul românesc. Comunitate de origine, limbă şi destin</span>, pref. edit., Bucureşti, 1999, <span class="CharOverride-2">Publi&#173;cistică politică</span>, pref. edit., Bucureşti, 2002, <span class="CharOverride-2">Caracter şi destin. Conferinţe la radio. 1930–1943</span>, pref. edit., Bucureşti, 2003; Nae Ionescu, <span class="CharOverride-2">Opere</span>, I–IV, VI–IX, pref. edit., Bucureşti, Brăila, 1999–2012 (în colaborare cu Dora Mezdrea); Dumitru C. Amzăr, <span class="CharOverride-2">Gând, cuvânt şi faptă românească</span>, Bucureşti, 2001; <span class="CharOverride-2">Laudă diferenţei</span> <span class="CharOverride-2">(Lui Henri Wald la 80 de ani)</span>, Bucureşti, 2001; Sorin Pavel, <span class="CharOverride-2">Krinonis sau Treptele singurătăţii</span>, postfaţa edit., Bucureşti, 2001; Ion Zamfirescu, <span class="CharOverride-2">Spiritualităţi româneşti</span>, Bucureşti, 2001; Ion Petrovici, <span class="CharOverride-2">Talentul oratoric. Conferinţe la radio. 1932–1943</span>, pref. edit., Bucureşti, 2002; Paul-Costin Deleanu, <span class="CharOverride-2">Ideea românească</span>, pref. Mircea Nicolau, București, 2007; <span class="CharOverride-2">17 gânditori în autoprezentări subiective</span>, Craiova, 2008;<span class="CharOverride-2"> Avatarii ale manuscriselor Eminescu</span>, pref. Eugen Simion, București, 2009 (în colaborare cu Anca Silvia Bogdan); <span class="CharOverride-2">Modelul cultural Noica</span>, I–II, pref. Eugen Simion, București, 2009;  <span class="CharOverride-2">Întâlniri cu Cioran</span>, I–II, pref. Eugen Simion, București, 2010–2011 (în colaborare cu Mihaela Gențiana Stănișor); Marya Kasterska, <span class="CharOverride-2">Confluențe spirituale româno–franco–poloneze</span>, Craiova, 2010 (în colaborare cu Virginia Marinescu); Dimitrie Gusti și colaboratorii, <span class="CharOverride-2">Cornova 1931</span>, Chișinău, 2011 (în colaborare cu Zoltán Rostás și Vasile Șoimaru).</p>
			<p class="Heuristica___m_RPR"><span class="CharOverride-1">Repere bibliografice: </span>Gh. Geană, <span class="CharOverride-2">Filosofia pe scurt</span>, VST, 1978, 30; Z. Ornea, <span class="CharOverride-2">Vulcănescu despre omul românesc</span>, RL, 1992, 17; Tania Radu, <span class="CharOverride-2">Revenirea la Mircea Vulcănescu</span>, LAI,  1992, 19; Florin Grigoraş, <span class="CharOverride-2">Mircea Vulcănescu, „Logos şi eros”</span>, „Universul cărţii”, 1992, 4; Octavian Soviany,<span class="CharOverride-2"> Mircea Vulcănescu,</span> <span class="CharOverride-2">„Dimensiunea românească a existenţei”</span>, „Universul cărţii”, 1992, 4; Z. Ornea, <span class="CharOverride-2">Filosoful Nae Ionescu</span>, RL, 1993, 21; Ornea, <span class="CharOverride-2">Portrete</span>, <span class="CharOverride-2">191–195</span>; Z. Ornea, <span class="CharOverride-2">Al doilea volum din publicistica lui Noica</span>, RL, 1997, 1; Jean Dumitraşcu, <span class="CharOverride-2">Mircea Vulcănescu şi editorul său</span>, ARG, 2002, 15; Constantin Schifirneţ, <span class="CharOverride-2">C. Rădulescu-Motru, intelectualii şi politica</span>, ALA, 2003, 622; Monica Marinescu, <span class="CharOverride-2">Portretul unui chip spiritual românesc</span>, CLT, 2005, 9; Sorin Lavric, <span class="CharOverride-2">O lucrare de referință</span>, RL, 2006, 28; Ștefania Mincu, <span class="CharOverride-2">O retrospectivă istorică</span>, VR, 2006, 6; Paul Cernat, <span class="CharOverride-2">Către un Cioran in integrum</span>, OC, 2012, 382. &#9; <span class="CharOverride-3">G.O.</span></p>
			<p class="Heuristica-PRIMUL"><span class="CharOverride-1">DIACONU, Mircea</span> (24.XII.1949, Vlădeşti, j. Argeş), prozator. Este fiul Emiliei (n. Georgian) şi al lui Nicolae Diaconu, învăţător. Absolvă Liceul Pedagogic din Câmpulung Muscel (1967) şi Institutul de Artă Teatrală şi Cinematografică „I.L. Caragiale” (1971). Debutează ca actor în 1970, la Teatrul „Lucia Sturdza Bulandra”, într-o piesă de Truman Capote. Joacă și pe scena altor mari teatre bucureştene, precum „Constantin Nottara” şi Teatrul Naţional; de asemenea, deţine roluri în zeci de filme realizate de regizori importanţi, de la Dan Piţa şi Lucian Pintilie până la Nae Caranfil şi Cătălin Mitulescu. În 1977–1978 este asistent universitar la Institutul de Artă Teatrală şi Cinematografică, specializarea actorie, la clasa Olgăi Tudorache, iar între 1990 şi 1996 este profesor la aceeași instituție, devenită Universitatea Naţională de Artă Teatrală şi Cinematografică „I.L. Caragiale”. După 1990 este ales vicepreşedinte al Uniunii Teatrale din România (UNITER). A mai fost director al Teatrului „Constantin Nottara” (2004–2007), ministru al Culturii (timp de câteva săptămâni, în 2012), în cabinetul Victor Ponta. Se numără printre fondatorii Alianţei Civice. În perioada 2008–2012 este senator al Partidului Naţional Liberal. În intervalul 1983–1985 are o rubrică permanentă în revista „Cinema”. Debutează cu proză scurtă, în 1977, în revista „Luceafărul”, iar editorial în acelaşi an cu o carte de povestiri, <span class="CharOverride-2">Şugubina</span> (Premiul Uniunii Scriitorilor). </p>
			<p class="Heuristica-BASE">În <span class="CharOverride-2">Șugubina </span><span class="CharOverride-1">D.</span> încearcă să recupereze – nostalgic, estetizant şi cvasiautobiografic – imagini ale unei provincii simbolice, situată simultan (şi paradoxal) în istorie şi în afara acesteia. Nenumite, deşi uşor recognoscibile pentru biograf ori pentru istoricul literar, satul de la poalele munţilor şi târgul modest, cochet, retras din calea „marilor” întâmplări ale vremii (Câmpulungul lui Tudor Muşatescu şi al lui Mihai Moşandrei), cu caracteristicile figuri de oameni neînsemnaţi, aparent atemporali, capătă semnificaţia unor „locuri ale memoriei”, ale căror graniţe se suprapun, în parte, unor falii istorice. În fundalul acestor proze se conturează trauma războiului, umilinţele şi micile nefericiri cotidiene de dinainte, preaomeneasca banalitate de după instaurarea comunismului, filtrate de conştiinţa unui personaj-copil sau a unui marginal, erou fără glorie. Atmosfera este retro, iar discursul prozastic – elaborat, calofil, fără a aluneca în preţiozitate. Unei formule asemănătoare i se subsumează şi romanul din 1980, <span class="CharOverride-2">La noi, când vine iarna</span>. Apărută la Editura Ion Creangă, cartea a fost calificată superficial ca „literatură pentru copii”, chiar dacă, potrivit unei observaţii esopice a lui Sorin Titel, ea conţine o poveste „gravă și profundă, duioasă și tristă, pe care «oamenii mari» trebuie neapărat s-o citească”, întrucât „prozatorul e un fel de specialist în arta disimulării: pare într-adevăr pornit pe șotii și pe glume, dar dacă privim puțin mai în adâncime, nu ne mai vine parcă să zâmbim”. <span class="CharOverride-2">La noi, când vine iarna</span> este, la un prim nivel, o carte despre pierderea iluziilor copilăriei şi despre o maturizare petrecută înainte de vreme, – în climatul tulbure al lumii româneşti de la sfârşitul anilor ’50 şi într-un sat de munte, dintr-o regiune cu partizani anticomunişti. Naraţiunea se desfăşoară din  perspectiva unui copil care, în împrejurările unei convalescenţe dificile şi într-o stare subfebrilă ce-i acutizează trăirile, îşi aminteşte încercările prin care a trecut familia lui în ultimul an: între un revelion petrecut cu mătuşile şi unchii simandicoşi veniţi „de la oraş” şi iarna următoare, când, din anumite motive, nici una dintre rudele bine situate n-a mai vrut să treacă pragul casei de la ţară. Pe un al doilea palier al romanului, comunicând direct cu primul, poate fi citită o poveste despre intruziunea brutală a politicului în viaţa unor inocenţi aflaţi la vârsta iluziilor. Procesul psihologic prin care copilul ia cunoştinţă, de exemplu, de existenţa partizanilor anticomunişti din munţi şi de realitatea închisorilor politice se conturează firesc, convingător – fără tendenţiozităţi, fără a suprapune abuziv perspectivei naratorului-copil o alta a maturului care „ştie” şi condamnă.  <span class="CharOverride-2">La noi, când vine iarna</span> conţine, la un alt nivel, şi o mică intrigă detectivistică, o aventură cu rezonanţe din Mark Twain, consumată însă într-o lume în care răzbat, s-ar zice, ecouri soljeniţiene: în atmosfera de suspiciune generalizată a anilor ’50, doi băieţi, ajutaţi discret de informaţiile unei mici tovarăşe de joacă (memorabila Aluniţa Cristescu, fetiţa tunsă zero şi purtând în urechi cercei de aţă), merg pe urmele unei dubioase puşti de vânătoare lăsate de o rudă în custodia familiei. Nu în cele din urmă, este vorba despre o carte de atmosferă, nostalgic-estetizantă, cvasi-călinesciană pe alocuri nu prin scriitură, ci prin atitudinea tandru-ironică faţă de trecut, între altele, ca şi faţă de nişte decoruri ori habitudini similiburgheze. Stilul e nervos, alegru, bine mulat pe gândirea naratorului-copil din unghiul căruia e privită – cu o remarcabilă aviditate – lumea. Fraza cu tăietură precisă reproduce verosimil candorile de expresie proprii copilului, cu inevitabilele reflexe ale gândirii mitice şi cu doza implicită de poezie. După <span class="CharOverride-2">Scaunul de pânză al actorului</span> (1985), volum de schiţe amar-şarjate despre lumea teatrului, dar şi despre lumea ca teatru, <span class="CharOverride-1">D.</span> n-a mai publicat decât un text care însoțește albumul de fotografii din Bucureștii de odinioară (1998), restul fiind reeditări târzii, dincolo de pragul anului 2010.</p>
			<p class="Heuristica___mici"><span class="CharOverride-4">Scrieri</span><span class="CharOverride-1">:</span> <span class="CharOverride-2">Şugubina</span>, Bucureşti, 1977; <span class="CharOverride-2">La noi, când vine iarna</span>, Bucureşti, 1980; <span class="CharOverride-2">Scaunul de pânză al actorului</span>, Bucureşti, 1985; <span class="CharOverride-2">În Bucureştii de odinioară cu Mircea Diaconu</span>, Bucureşti, 1998.</p>
			<p class="Heuristica___m_RPR"><span class="CharOverride-1">Repere bibliografice:</span> Ion Simuţ, <span class="CharOverride-2">Trei debuturi în proză: Ştefan Damian, Mircea Diaconu, Alexandru Vlad</span>, ECH, 1978, 1; Eugen Negrici, <span class="CharOverride-2">Debuturi în proza scurtă</span>, R, 1978, 1; Constantin Crişan, <span class="CharOverride-2">„Şugubina”</span>, CL, 1978, 4; Sultana Craia, <span class="CharOverride-2">Farmecul „prozei scurte”</span>, LCF, 1978, 31; Al. Piru, <span class="CharOverride-2">Prozele unui actor</span>, LCF, 1978, 24; Gheorghe Perian, <span class="CharOverride-2">Starea prozei scurte (II)</span>, VTRA, 1979, 12; Sorin Titel, <span class="CharOverride-2">Universul copilăriei</span>, RL, 1981, 6; Romulus Diaconescu, <span class="CharOverride-2">Ochiul lucid al candorii</span>, R, 1981, 3; Costin Tuchilă, <span class="CharOverride-2">Ecoul miniatural al suferinţei</span>, LCF, 1981, 14; Andrei Roman, <span class="CharOverride-2">O lume pentru toate vârstele</span>, LCF, 1981, 26; Doru Mareş, <span class="CharOverride-2">„Scaunul de pânză al actorului”</span>, TMS, 1986, 1; Călin Stănculescu, <span class="CharOverride-2">Farmecul discret al mirării</span>, LCF, 1986, 1; Ulici, <span class="CharOverride-2">Lit. rom.</span>,<span class="CharOverride-2"> </span>I, <span class="CharOverride-2">431–433</span>; Cosma, <span class="CharOverride-2">Romanul</span>,<span class="CharOverride-2"> </span>II, <span class="CharOverride-2">199–200. &#9;  </span><span class="Semnatura">B.B-C.</span></p>
			<div class="_idGenObjectLayout-1">
				<div id="_idContainer016">
					<div id="_idContainer014" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DIACONU</span><span class="CharOverride-1">, Mircea A.</span> (2.X.1963, Ortăști, <br />j. Neamț), critic <br />și istoric literar. </p>
					</div>
					<div id="_idContainer015" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_D2_Descantec-Dinescu_141-203-web-resources/image/Diaconu_Mircea_A.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Ilenei (n. Tărăboanță) și al lui Aurel Diaconu, țărani. Învață la școala din Drăgănești, apoi urmează Liceul de Filologie–Istorie „Calistrat Hogaș” din Piatra Neamț (1978–1982) și secția de Filologie Suceava a Institutului Politehnic din Iași, specializarea română–franceză (1982–1986). Își obține doctoratul în filologie la Universitatea „Al. I. Cuza” din Iași cu o teză despre mișcarea Iconar și literatura bucovineană interbelică (1998). A fost profesor de limba și literatura română la Odorheiu Secuiesc (1986–1990) și la Liceul „Petru Rareș” din Suceava (1990–1992). Ulterior este cadru didactic (din 2002, profesor) la Universitatea „Ștefan cel Mare” din Suceava, unde predă cursuri de istoria literaturii române și de teorie literară. Este decan al Facultății de Litere și Științe ale Comunicării (2008–2012) și apoi prorector al Universității sucevene. Din 1996 este vicepreședinte al Societății Scriitorilor Bucovineni. A debutat publicistic cu poeme în revista „Pagini bucovinene” (1983) și editorial cu volumul <span class="CharOverride-2">Poezia de la „Gândirea”</span> (1997). A mai colaborat la revistele „Convorbiri literare”, „România literară”, „Contrafort”, „Contemporanul”, „Adevărul literar și artistic” ș.a. A fost redactor-șef al revistei „Bucovina literară” (1997–1998), iar din anul 2000 ocupă aceeași funcție în comitetul redacțional al revistei academice „Meridian critic”. A coeditat volumele unor conferințe<span class="apple-converted-space">&#160;</span>internaționale organizate de Universitatea „Ștefan cel Mare” din Suceava. A fost distins în mai multe rânduri cu Premiul Uniunii Scriitorilor,  Filiala Iași (1998, 2000, 2005, 2009, 2012) și a primit Ordinul Meritul Cultural în grad de Ofițer (2004).</p>
			<p class="Heuristica-BASE">Dubitativă și autoreflexivă, refractară la militantismul generaționist sau de grup, critica lui <span class="CharOverride-1">D.</span> reprezintă o chestionare a subiectivității, întrucât, prin chiar menirea sa, criticul e obligat „să interpreteze o partitură străină” sau „să intre, asemenea unui actor, în pielea unui personaj”. Această tensiune perpetuă între subiectivitate și alteritate, între „autenticitate” și „rol” constituie nucleul criticii lui <span class="CharOverride-1">D.</span>;  de aici, interesul pentru marginalitate (geografică, tipologică și valorică), manifestat cu precădere sub forma unor demersuri recuperatoare în sfera a ceea ce Virgil Nemoianu numea „secundar”; de aici, în fine, preferința pentru autorii care constituie „cazuri” limitrofe, sinuoase și contradictorii, ce obligă la repunerea în discuție a instrumentelor critice curente (dar și riscul de transforma orice scriitor într-un asemenea „caz”).  Cel mai clar se observă aceste trăsături în volumele pe care <span class="CharOverride-1">D.</span> le-a consacrat fenomenului poetic. Astfel, <span class="CharOverride-2">Poezia de la „Gândirea”</span> problematizează caracterul reducționist al binomului tradiționalism <span class="CharOverride-2">versus</span> modernism aplicat liricii interbelice (simptomatic în acest sens e cazul expresionismului, care poate fi arondat cu argumente la fel de legitime ambelor paradigme) și propune o nouă lectură a poeziei gândiriste, bazată nu doar pe simplele declarații ale „gândirismului ideologic”, ci, înainte de toate, pe „constantele” discursului literar. Pornind de la această premisă, <span class="CharOverride-1">D.</span> arată că, în realitate, au existat cel puțin două „gândirisme” (unul înțeles „din perspectivă etnică”, ca „localizare a mitului christic” în spațiul autohton, celălalt presupunând, „din perspectivă estetică”, „contopire, prin creație, cu misterul creștin”), chiar dacă acestea comportă un repertoriu de trăsături comune (reflexivitate „cerebrală și obiectivă”, ipostazierea unor „eroi” sau „măști lirice”, „conceperea narativă a metaforei” ș.a.). Fără a fi originală în partea teoretică, <span class="CharOverride-2">Poezia postmodernă</span> (2002) interesează îndeosebi prin analizele de text, ca și prin opțiunile canonice pe care autorul și le exprimă cu referire la postmodernismul autohton, stratificat de el pe două paliere (primul palier: Mircea Cărtărescu, Alexandru Mușina, Florin Iaru, Romulus Bucur, Ion Stratan, Cristian Popescu; al doilea palier: Magda Cârneci, Traian T. Coșovei, Nichita Danilov, Mariana Marin, Ion Mureșan, Liviu Ioan Stoiciu). <span class="CharOverride-2">Fețele poeziei </span>(1999) și <span class="CharOverride-2">Atelierele poeziei </span>(2005) cuprind comentarii dedicate unor autori și formule diverse, notele comune fiind de ordin cronologic (cu câteva excepții – M. Eminescu, Victor Valeriu Martinescu, Grigore Cugler, Nichifor Crainic, Virgil Carianopol, Nichita Stănescu ș.a. –, autorul coboară rareori sub pragul anului 1970) și metodologic (<span class="CharOverride-1">D. </span>vizează nu atât verdicte, cât recuperări, reinterpretări și reîncadrări). De exemplu, secțiuni aparte le sunt dedicate autorilor din exil și poeților basarabeni, iar lirica lui Nichita Stănescu este citită cu ajutorul „teoriei sistemelor <span class="CharOverride-2">fuzzy</span>”, ca o „încercare de restaurare a adevărului, împotriva realului”, pe care și-o poate „anexa” astfel în chip legitim și postmodernismul. Nu înseamnă, totuși, că judecățile de valoare lipsesc, după cum o arată reacția criticului față de neglijențele lui Gabriel Chifu (în a cărui poezie se identifică „versuri ce aparțin parcă unui inocent, sedus puțin de o discretă tentă sentimental-patetică”) sau față de galimatias-urile Gabrielei Vrânceanu-Firea (un ansamblu de „clișee afectate cu sentimentalitate de liceană”). Mai puțin omogene tematic, <span class="CharOverride-2">Instantanee critice </span>(1998) și <span class="CharOverride-2">La sud de Dumnezeu </span>(2005) acoperă și alte epoci și genuri literare (critică, eseu, jurnal). Punctul forte al discursului rămâne însă, și aici, reinterpretarea (cum ar fi apropierea lui Ion Barbu de tradiționalism, prin intermediul lui Bolintineanu); în schimb, judecățile de valoare sunt mai puțin convingătoare, făcând loc uneori entuziasmelor factice (autorul afirmă despre <span class="CharOverride-2">Cartea de bucăți </span>a lui Sergiu Ioanicescu că „într-o altă cultură [...] ar provoca mari dispute intelectuale”). Demersul recuperator prezidează și volumele dedicate de <span class="CharOverride-1">D.</span> literaturii bucovinene, care constituie primele studii temeinice consacrate fenomenului în perioada postdecembristă. Fără a exagera rolul literaturii provinciei, care, „valoric vorbind, [...] nu se situează în prima linie ierarhică, poate uneori nici în a doua”, <span class="CharOverride-2">Mișcarea „Iconar”. Literatură și politică în Bucovina anilor ’30 </span>(1999) își probează utilitatea pe teren documentar (prin recuperarea figurilor lui Iulian Vesper, Traian Chelariu, George Drumur și Teofil Lianu), ca și prin analiza ideologică a unui câmp cultural problematic. <span class="CharOverride-1">D.</span> explică succesul tradiționalismului interbelic și al naționalismului în Bucovina (și, în general, în provincii) prin „dorința de consolidare în spirit a Unirii din 1918”, dar în același timp observă acutizarea unui „complex al provinciei”, care „stimulează cultivarea diferenței, a propriei identități”. Această conjuncție de factori explică de ce, sub raport ideologic, scriitorii bucovineni au fost atrași de extrema dreaptă (în special de ideea unei „renașteri” românești), iar sub raport estetic au încercat să se diferențieze de centru, până la a cultiva o „poetică bucovineană”, în forma unui „dionisianism care se voia disperat”. Cel mai important autor al mișcării făcuse deja obiectul unei monografii separate (<span class="CharOverride-2">Mircea Streinul. Viața și opera</span>,<span class="CharOverride-2"> </span>1998), în care tripla ipostază de ideolog, poet și prozator a celui pus în discuție în carte este sintetizată ca „o cale de ridicare a identității naționale în sfera experiențelor divinatorii”. Problema identității (individuale, etnice, dar nu mai puțin creatoare) este dominantă și în celelalte monografii, ce abordează scriitori mai mult sau mai puțin canonici. Astfel, evitând capcana supralicitării obiectului, micromonografia <span class="CharOverride-2">Cezar Baltag</span> (2000) radiografiază atent opera poetului șaizecist, atât sub raport structural, cât și evolutiv. Lecturile din <span class="CharOverride-2">Ion Creangă. Nonconformism și gratuitate </span>(2002) „nu sunt atât un excurs prin viața și opera lui Ion Creangă, cât mai ales unul prin interpretările despre humuleștean”. Noutatea abordării e cu precădere una de nuanță, vizând aspecte precum „histrionismul” prozatorului, relectura nuvelei <span class="CharOverride-2">Moș Nichifor Coțcariul</span>, funcțiile modurilor de expunere, tipurile și procedeele comicului. Un parcurs similar urmează „eseul monografic” <span class="CharOverride-2">Calistrat Hogaș </span>(2007), în care, panoramând receptarea critică a prozatorului, autorul optează pentru lectura lui Vladimir Streinu în detrimentul celei călinesciene. Subscriind acestei linii de interpretare livrești („Fiind în permanență cultură, Hogaș dorește să fie natură”), monograful realizează, totodată, o circumscriere amănunțită a imaginarului culinar din opera prozatorului. Tema identității dobândește o importanță cardinală în eseul <span class="CharOverride-2">Cui i-e frică de Emil Cioran?</span> <span class="CharOverride-2">Cioran străinul</span> (2008), unde <span class="CharOverride-1">D.</span> își alege ca teren privilegiat de explorare a „adevărului” și a crizelor cioraniene scrisorile și „caietele sale nedestinate tiparului”. Analizând în detaliu obsesiile lui Cioran, eseistul conchide că îmbrățișarea cu voluptate a negației, a contradicției și a eșecului constituie, de fapt, o terapie existențială, schițând „legile unui cod al supraviețuirii”. Un regim similar al precarității tinde să guverneze și <span class="CharOverride-2">I.L. Caragiale. Fatalitatea ironică</span> (2012). Cele mai bune secvențe ale cărții sunt acelea care problematizează transformarea textului în context, modul de funcționare a logicii, a semiotizării și a interpretării, „transcendența goală” a universului caragialian și rolul pragmatic al diverselor tipuri de discurs non-literar, în special al celui publicitar.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Poezia de la „Gândirea”</span>, București, 1997; ed. 2, București, 2008; <span class="CharOverride-2">Mircea Streinul. Viața și opera</span>, pref. Constantin Ciopraga, Rădăuți, 1998; <span class="CharOverride-2">Instantanee critice</span>, Iași, 1998; <span class="CharOverride-2">Mișcarea „Iconar”. Literatură și politică în Bucovina anilor ’30</span>, Iași, 1999; <span class="CharOverride-2">Fețele poeziei</span>, Iași, 1999; <span class="CharOverride-2">Cezar Baltag</span>, Brașov, 2000; <span class="CharOverride-2">Poezia postmodernă</span>, Brașov, 2002; <span class="CharOverride-2">Ion Creangă. Nonconformism și gratuitate</span>, Cluj-Napoca, 2002; ed. 2, Iași, 2011; <span class="CharOverride-2">Studii și documente bucovinene</span>, Iași, 2004; <span class="CharOverride-2">Atelierele poeziei</span>, București, 2005; <span class="CharOverride-2">La sud de Dumnezeu</span>, Pitești, 2005; <span class="CharOverride-2">Calistrat Hogaș</span>, Piatra Neamț, 2007; <span class="CharOverride-2">Cui i-e frică de Emil Cioran? Cioran străinul</span>, București, 2008; <span class="CharOverride-2">Studii bucovinene</span>, Iași, 2011; <span class="CharOverride-2">I.L. Caragiale. Fatalitatea ironică</span>, București, 2012. <span class="CharOverride-1">Ediții, antologii: </span>Simion Mehedinți,&#160;<span class="CharOverride-2">Scrisori către Constantin Brătescu</span>, pref. edit., Iași, 2001; Iulian Vesper, <span class="CharOverride-2">Glasul</span>, pref. edit., Iași, 2001; Mircea Streinul, <span class="CharOverride-2">Drama Casei Timoteu</span>, pref. edit.,  Iași, 2001; Mihail Iordache,&#160;<span class="CharOverride-2">Singurătatea și tristețea oglinzilor</span>, I–II, pref. edit.,&#160;Iași, 2001; Lucian Valea,<span class="CharOverride-2">&#160;Viața lui George Coșbuc</span>,<span class="CharOverride-2"> </span>Iași, 2011; Traian Chelariu, <span class="CharOverride-2">Strada Lebedei nr. 8. Pagini de jurnal</span>, pref. edit., București,&#160;2002, <span class="CharOverride-2">În căutarea Atlantidei (fragmente noi)</span>, pref. edit., Iași, 2003,&#160;<span class="CharOverride-2">Zilele și umbra mea</span>, I–II, pref. edit., București, 2007–2010.</p>
			<p class="Heuristica___m_RPR"><span class="CharOverride-1">Repere bibliografice:</span> Cristian Livescu, <span class="CharOverride-2">O nouă stație pe planeta „Gândirea”</span>, CL, 1997, 9; Florin Mihăilescu, <span class="CharOverride-2">Concepte și nuanțe</span>, ST, 1997, 9–10; Gheorghe Grigurcu, <span class="CharOverride-2">Revolta autorului împotriva operei</span>, RL, 1998, 20; Ion Simuț, <span class="CharOverride-2">Cel mai tânăr istoric literar</span>, CU, 1998, 6; Dumitru Micu, <span class="CharOverride-2">Studii bucovinene</span>,<span class="CharOverride-2"> </span>CC, 1998, 5–8; Nicoleta Cliveț, <span class="CharOverride-2">Iluziile și deziluziile autenticismului critic</span>,<span class="CharOverride-2"> </span>VTRA, 1998, 12; Dan Mănucă, <span class="CharOverride-2">Literatură și politică</span>,<span class="CharOverride-2"> </span>CL, 2000, 2; Sanda Cordoș, <span class="CharOverride-2">Doi cronicari de poezie</span>, VTRA, 2001, 2–3; Mihaela Ursa, <span class="CharOverride-2">Exercițiu de excelență într-o coajă de nucă</span>, ST, 2002, 8–9; Gheorghe Grigurcu, <span class="CharOverride-2">Subistorie și supraistorie</span>, RL, 2003, 16, 17; Bogdan Crețu, <span class="CharOverride-2">Farmecul discret al istoriei literare</span>, CL, 2005, 3; Boldea, <span class="CharOverride-2">Vârstele</span>, <span class="CharOverride-2">244–246</span>; Holban, <span class="CharOverride-2">Ist. lit.</span>, III, <span class="CharOverride-2">227–230</span>; Cistelecan, <span class="CharOverride-2">Diacritice</span>, I, <span class="CharOverride-2">246–252</span>; Cosmin Ciotloș, <span class="CharOverride-2">Cui i-e frică de critica literară</span>, RL, 2008, 30; Mircea Muthu, <span class="CharOverride-2">„Întemeierea pe dos”</span>, APF, 2009, 1; Rita Chirian, <span class="CharOverride-2">„Străinul Emil Cioran”</span>, E, 2011, 7–8; Paul Cernat, <span class="CharOverride-2">Trăiriștii bucovineni</span>, RL, 2012, 18; Alex Goldiș, <span class="CharOverride-2">Critica supracalificată</span>, RL, 2012, 23; Cosmin Borza, <span class="CharOverride-2">Caragiale și fatalitatea eseistică</span>, CLT, 2012, 25; Ștefan Borbély, <span class="CharOverride-2">Teme și variațiuni</span>, CNT, 2012, 8; Elvira Sorohan, <span class="CharOverride-2">Un Caragiale pe o idee de elecție</span>, CL, 2012, 11. &#9; <span class="CharOverride-3">A.T.</span></p>
			<p class="Heuristica-PRIMUL"><span class="titlu-12">DIACONU</span><span class="CharOverride-1">, Nicolae</span> (12.XI.1947, Ţicleni, j. Gorj – 26.VII.2005, Târgu Jiu), poet, publicist. Este fiul Mariei (n. Digă) şi al lui Ioan Diaconu, ţărani. A urmat şcoala primară în localitatea natală, învață apoi la Târgu Cărbuneşti, iar din 1962 este elev al Liceului „Tudor Vladimirescu” din Târgu Jiu. După bacalaureat (1966) a devenit student la Facultatea de Filologie, secţia română–italiană, a Universităţii „Babeş–Bolyai” din Cluj. A făcut parte din cenaclul Echinox şi din redacţia revistei cu acelaşi nume (1970–1971). După licenţă, timp de un an, a fost profesor la Liceul Viticol din Isaccea (judeţul Tulcea). În 1972 s-a mutat la Târgu Jiu, unde a lucrat la început ca redactor la „Gazeta Gorjului”, iar din 1973 ca documentarist la Casa Corpului Didactic Gorj. După 1989 a fost consilier-șef la Inspectoratul pentru Cultură al Judeţului Gorj. Este director fondator (din 1995) al revistei „Brâncuşi” şi al Editurii Fundaţiei „Constantin Brâncuşi” din Târgu Jiu. Primele poezii îi sunt publicate în revista „Ramuri” (1968); mai colaborează cu versuri, traduceri din Dante şi Quasimodo, eseuri, articole şi reportaje la „Tribuna”, „Steaua”, „Amfiteatru”, „Flacăra”, „Viaţa românească”, „Luceafărul”, „Orizont”, „Coloana” (Târgu Jiu), „Literatorul”, „Gorjeanul” ş.a. Debutează în 1976 cu volumul de versuri <span class="CharOverride-2">Călătorie spre ceilalţi. </span>De asemenea, a iniţiat sau a participat la realizarea unor antologii de literatură editate la Târgu Jiu: <span class="CharOverride-2">Gorjul literar</span> (1975, 1977, 1980), <span class="CharOverride-2">Hyperion</span> (I, 1980), colecţia „Brâncuşiana”. </p>
			<p class="Heuristica-BASE"><span class="CharOverride-1">D.</span> a debutat editorial mai târziu decât poeţii Adrian Popescu şi Ion Mircea, colegii săi din primul grup echinoxist. După un stagiu în antologii precum <span class="CharOverride-2">Gorjul literar</span> (1969 şi 1975) sau <span class="CharOverride-2">Caietul Editurii Eminescu</span> (1973), în care sunt cuprinse poeme din seria celor ce vor fi selectate pentru primul său volum, poetul este lansat de Editura Scrisul Românesc din Craiova. Deşi alcătuită „în sensul unei viziuni totalizatoare” (Octavian Soviany), <span class="CharOverride-2">Călătorie spre ceilalţi</span> este o culegere cu diferenţe vădite între ciclurile componente (<span class="CharOverride-2">Şapte rondeluri</span>, <span class="CharOverride-2">Locul geometric</span>, <span class="CharOverride-2">Nox Orphei </span>şi<span class="CharOverride-2"> Călătorie spre ceilalţi</span>). În dinamica lăuntrică a cărţii rolul central, coagulant îl are Orfeu, văzut ca model ideal al poetului. Acesta rosteşte un cântec venit dintr-o altă lume („infernul memoriei”), într-o stare de iluminare, de „somnie” (sau veghe) vizionară: „Cineva blând mă cutreieră – în somn/ Nu-i nici măcar o umbră cu margini îngheţate/ De nu mai pot nicicum să dorm –/ Un ochi ce-ar sta întruna deschis pe jumătate” (<span class="CharOverride-2">Chiar dacă ierburi străvezii de mare</span>). Într-o atare concepţie, mai mult schiţată decât cristalizată, poezia e „doar o transcriere” a unui cântec primordial, arhetipal. Poemul titular al cărţii următoare, din 1990, <span class="CharOverride-2">Doar o transcriere</span>, rămâne definitoriu pentru formula poetică a lui <span class="CharOverride-1">D.</span> Reluând cadenţele eminesciene din <span class="CharOverride-2">Stelele-n cer</span>, poetul sugerează că versul său e în căutarea cuvântului esenţial şi a ceremoniei care să nască lumea prin cântec. De aici, tonalitatea de invocaţie, notaţie reflexivă şi incantaţie: „Totul în tine/ ca-n întuneric,/ Până devine/ Curat şi feeric –// Ca litere între/ Elitre şi trup,/ Zile fără de soţ/ În preajmă se rup// Cu sunet misterios/ Ca şi cum ar cânta/ – Un zvon, cel dintâi,/ Te-a cucerit cândva,// Încât şi acum/ Pe drumuri în jos/ Doar transcriere-i/ Mersul melodios”. Deseori dependentă de modele (M. Eminescu, Lucian Blaga, dar şi Teohar Mihadaş, Nichita Stănescu, Ioan Alexandru şi Adrian Păunescu), poezia lui <span class="CharOverride-1">D.</span> are în momentele ei privilegiate o configuraţie originală, mai ales în poemele marcate de o melancolie a descendenţei, a imperfecţiunii.</p>
			<p class="Heuristica___mici"><span class="CharOverride-4">SCRIERI</span><span class="CharOverride-1">:</span> <span class="CharOverride-2">Călătorie spre ceilalţi</span>, Craiova, 1976; <span class="CharOverride-2">Doar o transcriere</span>, Craiova, 1990; <span class="CharOverride-2">În voia literaturii</span>, Târgu Jiu, 2000; <span class="CharOverride-2">Noaptea lui Orfeu</span>,Târgu Jiu, 2010. <span class="CharOverride-1">Antologii, ediţii:</span> <span class="CharOverride-2">Hyperion</span>, I, Târgu Jiu, 1980 (în colaborare cu Nicolae Dragotă); <span class="CharOverride-2">Prima carte albă asupra capodoperei</span>, Târgu Jiu, 1997; <span class="CharOverride-2">Brâncuşi. Paşi pe nisipul eternităţii</span>, Târgu Jiu, 1997; <span class="CharOverride-2">Brâncuşi, acum</span>, Târgu Jiu, 1997; Petre Pandrea, <span class="CharOverride-2">Brâncuşi. Amintiri şi exegeze</span>, pref. edit., Târgu Jiu, 2000; <span class="CharOverride-2">A doua carte albă asupra capodoperei</span>, Târgu Jiu, 2001.</p>
			<p class="Heuristica___m_RPR"><span class="CharOverride-1">Repere bibliografice:</span> Victor Felea, [<span class="CharOverride-2">Nicolae Diaconu</span>], ST, 1970, 3; Nicolae Manolescu, <span class="CharOverride-2">Generaţia 47</span>, RL, 1972, 12; Constanţa Buzea, <span class="CharOverride-2">„Călătorie spre ceilalţi”</span>, AFT, 1976, 12; Octavian Soviany, <span class="CharOverride-2">Jocul cu mărgele</span> <span class="CharOverride-2">de sticlă</span>, ECH, 1976, 11–12; Ulici,<span class="CharOverride-2"> Prima verba</span>, II, <span class="CharOverride-2">67–69</span>; Piru, <span class="CharOverride-2">Debuturi</span>, <span class="CharOverride-2">219–220</span>; Firan, <span class="CharOverride-2">Profiluri</span>, I,<span class="CharOverride-2"> 254–255</span>; Adrian Tudurachi, <span class="CharOverride-2">Nicolae Diaconu</span>, ECH, 1994, 1–3; Ion Pop, <span class="CharOverride-2">Un poet „orfic”: Nicolae Diaconu</span>, ST, 2008, 11–12. &#9; <span class="Semnatura">C.H. </span></p>
			<p class="Heuristica-PRIMUL"><span class="titlu-12">DIACONU</span><span class="CharOverride-1">, Virgil </span>(28.X.1948, Râmnicu Sărat), poet, eseist, gazetar. Este fiul Elisabetei (n. Gheorghiu) şi al lui Gheorghe Diaconu, muncitor electromecanic la CFR. Absolvă, în 1974, o şcoală de proiectanţi auto la Colibaşi, lucrând apoi la Arpechim Piteşti (1974–1989), iar după patru ani de şomaj este director de personal la Societatea Ritz-Guard din acelaşi oraş (1995–1997). Debutează cu poezie în revista „Argeş” (1968), colaborând de asemenea la „Convorbiri literare”, „Luceafărul”, „Calende”, „Echinox”, „Tribuna”, „Familia”, „Reflex” ş.a., iar în volum cu placheta de versuri <span class="CharOverride-2">Departele Epimenides</span> (1976). A iniţiat şi a fost redactor responsabil la „Săgetătorul”, suplimentul cultural al ziarului „Argeş” (1997–2002), din 1999 fiind referent pentru presă şi publicaţii la Centrul Cultural din Piteşti, calitate în care a determinat realizarea, la Editura Paralela 45, a colecţiei „Scriitorii oraşului Piteşti” şi apariţia revistei „Cafeneaua literară” (2003), al cărei redactor-şef și director va fi. De asemenea, a fost director al publicației „Societatea literară”, supliment al cotidianului „Societatea argeșană” (2004–2006). Într-un volum colectiv dedicat lui Eminescu, pe care l-a şi prefaţat, <span class="CharOverride-2">Chipurile poetului</span> (2001), a publicat eseul <span class="CharOverride-2">Receptarea actuală şi destinul poeziei lui Mihai Eminescu. Celălalt Eminescu.</span> I s-au decernat numeroase premii, printre care cel al Filialei Pitești a Uniunii Scriitorilor (2005, 2007) și cel al Filialei Timișoara (2003), iar în 2008 și 2012 premii ale Asociației Publicațiilor Literare și Editurilor din România.</p>
			<p class="Heuristica-BASE">Riscând un deficit de accesibilitate, iar după erupţia textualismului postmodernist marginalizarea datorată unei poetici inactuale,<span class="CharOverride-1"> D.</span> a adoptat cu ostentaţie tipul de lirism gnomic, mitizant în notă arhaică, experimentat de Nichita Stănescu sau de Cezar Baltag. Emisia e solemn lapidară, poetul având fascinaţia tăbliţelor cu înscrisuri cuneiforme şi, ca Ion Gheorghe, a ocultelor litografii geologice. Un dublu demers, personalizare a unui discurs de factură didactic-sapienţială şi înalta impersonalizare a unui scenariu intim, dă nota specifică a primelor sale plachete de versuri. Solitară, atemporală, vocea lirică rosteşte o elegie austeră, încifrată iniţiatic, despre suferinţa în lume, nenoroc, căutare de sine sau eros arzând sub semnul tragic al lui Orfeu: „sub mâna care te mângâie/ ţi se deschide carnea/ ca sub cuţit un drum/ dintr-un tărâm/ în celălalt tărâm”. În <span class="CharOverride-2">Departele Epimenides</span> <span class="CharOverride-1">D. </span>îşi lansează tema predilectă, a „depărtării lăuntrice”, niciodată abandonată (şi care va deveni chiar titlul următoarei cărţi de poeme): ea rezumă abstragerea din lume într-un lăuntru necuprins. Mari texte de metafizică mitică sunt parafrazate sau convocate prin aluzii spre a gira exemplar atitudinea de interiorizare energică şi radicală. Volumele <span class="CharOverride-2">Depărtarea lăuntrică</span> (1980) şi <span class="CharOverride-2">Discurs despre linişte</span> (1989) transferă în regimul erosului dialectica paradoxală („iubito ce-mi dărui/un trup de înalt/ într-un trup de prăpăstii”) a lăuntrului spiritual care dez&#173;&#173;măr&#173;&#173;gineşte insul precar. <span class="CharOverride-2">Deasupra tenebrelor</span> (2001) reia cicluri poetice din precedentele plachete, asociindu-le unor inedite anterioare debutului, cu o dicţie lirică mult mai relaxată şi mai alertă, dar ciclul titular este unul de parabole în proză, scrise între 1970 şi 1999, în manieră oarecum soresciană (<span class="CharOverride-2">Muntele</span>, <span class="CharOverride-2">Don Quijote</span>, <span class="CharOverride-2">Printre prieteni</span>, <span class="CharOverride-2">Eminescu</span>, <span class="CharOverride-2">Fericirile, nefericirile...</span> etc.). Fervoarea cerebrală, hieratismul ascetic şi laconicele ecuaţii lirice oracular oximoronice din care <span class="CharOverride-1">D. </span>şi-a făcut o virtuozitate certă (uneori supralicitată) cedează, în <span class="CharOverride-2">Opium</span> (2002), primatul unei rostiri desferecate, impetuoase, celebrând viaţa cu umor şi „înseninare” exuberantă. Adesea patosul e minat de ironie şi mai ales de spirit ludic, pretutindeni apar semnale că viaţa e un joc aleatoriu (un „zar” aruncat), trăirea o poetică, lumea un text, inima un <span class="CharOverride-2">scriptorium</span>, iar iubita ispititor dezgolită e însăşi „poezia aşa cum a lăsat-o Domnul”. Prefigurat anterior și susținut îndeosebi în volumele <span class="CharOverride-2">Diminețile Domnului </span>(2004), <span class="CharOverride-2">Lepre și sfinți </span>(2007), <span class="CharOverride-2">Prințesă cu fluture </span>(2012), cu reluări în culegerile de autor <span class="CharOverride-2">Secol </span>și <span class="CharOverride-2">Mahalaua îngerilor </span>(ambele apărute în 2011), discursul liric se radicalizează substanțial. O viguroasă poezie satirică, invadată de accente pamfletare, adesea vituperante, dă seama de rolul bardului în cetate, atent acum la realitatea dramatică din jurul lui, la țara alienată de „democrația de cabaret” și de mascarada politică, o țară împinsă la dezastru de interesele oneroase care atacă însăși fibra morală a societății. De pildă, în poemul <span class="CharOverride-2">Occident</span>, dar și în multe altele (<span class="CharOverride-2">Patria mea, Pagina de istorie, Secol, Tânăra coaliție, Absolutul, Reciclarea viselor, America, Fiara roșie, Cadavre electorale, Din orașul de fier</span>), radiografia nu cruță nimic din noua ordine a „democraturii”. Un mod de adresare mai direct, dezvoltat în largi perioduri retoric-discursive, uzează de limbajul cvasijurnalistic, dar în plan ideatic menține opoziția ireconciliabilă dintre poet, admirator al valorilor eterne, și realitatea dură a prezentului. Polemica dusă cu acest prezent înregistrează nu o dată intensități sarcastice: „Circul e-n toi. Și dacă ai răbdare poți vedea cum trece Istoria./ Iată aleșii națiunii cocoșați de tresele și misia lor pe pământ./ Iată corul lăudătorilor cântând pe o singură voce./Iată vulpile comunitare cum adună zi și noapte/ ouăle rămase-n cuibare. (<span class="CharOverride-2">Pagina de istorie</span>). Ca o contrapondere,  simbolistica personală a poetului – exponent al „partidului florii de cireș” – își desfășoară nestingherit viziunile, visele, iluziile, invocând frumusețea și puritatea, într-un elan naturist ce se păstrează într-o măsură și în erotica sa. Cartea din 2006, <span class="CharOverride-2">Jurnal erotic</span>, supusă, ca și alte texte ale lui <span class="CharOverride-1">D.</span>, unor modificări ulterioare ce merg în direcția concentrării expresive, propune o diversitate a ipostazelor iubirii, ce pendulează în principiu între sentimentul regenerator al ființei și respingerea „poeziei carnivore”. Văzută generic ca o „Lolită a cireșelor” între inocență și atracție, iubita se apropie întrucâtva de iluzia fantasmatică a visului: „Și cum intri în grădina mea,/ În țara merelor roșii,/ de emoție, piatra dă în scânteie,/ noaptea dă în stea./ Râsul tău risipește distanțele/ dintre mine și rochia pe care o porți./ Chiar și orb de voi fi – te voi citi cu mâinile!/ Dac-ai să pleci – te voi vedea cu versul!” (<span class="CharOverride-2">Acum, că zeul doarme…</span>). Într-un volum de eseuri, <span class="CharOverride-2">Destinul poeziei moderne </span>(2008), <span class="CharOverride-1">D. </span>își expune crezul artistic: „A ajunge la poezie înseamnă a ridica opera la concept, iar nu a o coborî la canon”. Un nu categoric spus poeziei postmoderniste<span class="CharOverride-2"> </span>epigonice și minimaliste. Acestei perspective îi corespund în plan existențial întrebări asupra sensurilor vieții, asupra fragilității ființei și condiției umane, asupra raporturilor omului cu sacrul, singurătatea și moartea. Unele poeme sunt „psalmi ai disperării” (Daniel Corbu)<span class="CharOverride-2">. </span></p>
			<p class="Heuristica___mici"><span class="CharOverride-4">SCRIERI</span><span class="CharOverride-1">: </span><span class="CharOverride-2">Departele Epimenides</span>, Bucureşti, 1976; <span class="CharOverride-2">Depărtarea lăuntrică</span>, Bucureşti, 1980; <span class="CharOverride-2">Călătorie spre sine</span>, Bucureşti, 1984; <span class="CharOverride-2">Discurs despre linişte</span>, Bucureşti, 1989; <span class="CharOverride-2">Deasupra tenebrelor</span>, Piteşti, 2001; <span class="CharOverride-2">Chipurile poetului </span>(în colaborare), Piteşti, 2001; <span class="CharOverride-2">Opium</span>, Piteşti, 2002; <span class="CharOverride-2">Dimineţile Domnului</span>, Pitești, 2004; <span class="CharOverride-2">Libertate şi</span> <span class="CharOverride-2">destin</span>, București, 2005; <span class="CharOverride-2">Jurnal erotic</span>, pref. Gheorghe Grigurcu, Bucureşti, 2006; <span class="CharOverride-2">Lepre şi sfinţi</span>, Iaşi, 2007; <span class="CharOverride-2">Destinul poeziei moderne</span>, Timişoara, 2008; <span class="CharOverride-2">Secol</span>, Râmnicu Sărat, 2011; <span class="CharOverride-2">Mahalaua îngerilor</span>, Iaşi, 2011; <span class="CharOverride-2">Prinţesă cu fluture</span>, Cluj-Napoca, 2012.</p>
			<p class="Heuristica___m_RPR"><span class="CharOverride-1">Repere bibliografice:</span> Ulici, <span class="CharOverride-2">Prima verba</span>, II, <span class="CharOverride-2">69–70</span>; Alex. Ştefănescu, [<span class="CharOverride-2">Virgil Diaconu</span>], „Săgetătorul”, 2001, 204, RL, 2012, 31; Gh. Mocuţa, [<span class="CharOverride-2">Virgil Diaconu</span>], „Arca”, 2001, 7–9, „Cafeneaua literară”, 2012, 9; Mircea Bârsilă, [<span class="CharOverride-2">Virgil Diaconu</span>], „Calende”, 2002, 2, „Cafeneaua literară”, 2004, 8; Nicolae Oprea, <span class="CharOverride-2">„Tratatul despre întuneric” al poetului</span>, „Calende”, 2002, 3–5; Ioan Moldovan, <span class="CharOverride-2">Opiumul poemelor</span>, F, 2002, 6; Lucian Vasiliu, <span class="CharOverride-2">„Opium”</span>, CL, 2003, 6; Gheorghe Grigurcu, [<span class="CharOverride-2">Virgil Diaconu</span>], RL, 2004, 17, 2012, 25; Radu Cange, <span class="CharOverride-2">Carte pentru parlamentari</span>, PSS, 2005, 6–7; Adrian Dinu Rachieru, <span class="CharOverride-2">Despre „poezia carnivoră”</span>, CL, 2007, 6; Ştefan Ion Ghilimescu, <span class="CharOverride-2">Poezia ca sacrament al iubirii</span>, ARG, 2007, 11; Radu Voinescu, <span class="CharOverride-2">Revoltă </span>şi<span class="CharOverride-2"> amor</span>, „Revista nouă”, 2007, 6; Paul Aretzu, <span class="CharOverride-2">Între infern şi paradis</span>, CL, 2008, 11; Daniel Corbu, <span class="CharOverride-2">Virgil Diaconu sau Fericirile </span>și<span class="CharOverride-2"> nefericirile unui orfic inițiatic </span>și<span class="CharOverride-2"> oracular</span>, „Feedback”, 2012, 1–3; Paul Aretzu, <span class="CharOverride-2">Un</span> <span class="CharOverride-2">Weltanschauung</span>, R, 2012, 3; Tudor Cristea, <span class="CharOverride-2">Partidul florii de cireş</span>, „Litere”, 2012, 4. &#9;   <span class="CharOverride-3">G.O.</span></p>
			<p class="Heuristica_PRIMUL_Semnat"><span class="titlu-12">DIALOG</span>, revistă care apare în Germania, la Köln, Frankfurt pe Main şi la Dietzenbach, din noiembrie 1977 până în 2010. A fost publicaţia Cercului Democrat al Românilor din Germania, asociaţie recunoscută ca reprezentativă şi sprijinită oficial de autorităţile germane. Bilunară până în 1984, lunară după acest an, <span class="CharOverride-1">D.</span> a avut la început un caracter „mai mult parohial” (Ion Solacolu), înscriindu-se pe un declarat „drum nou” în aprilie 1982, când „îşi propune să devină nu numai o tribună liberă pentru exprimarea năzuinţelor celor din ţară, ce astăzi sunt în imposibilitate de a o face, ci şi un sprijin pentru cei care, părăsind totul în urmă şi pornind pe calea anevoioasă a exilului, reîncep o viaţă nouă în libertate” (<span class="CharOverride-2">Continuăm, dar pe un drum nou</span>). Locul de apariţie este acum Frankfurt pe Main, redactor responsabil devine Ion Solacolu (din 1982), redactor Duiliu Vinograschi, iar secretariatul e asigurat de Elena Chiriac. Revistă de cultură politică, <span class="CharOverride-1">D.</span> îşi pune la dispoziţie spaţiul dezbaterilor de idei şi promovează discuţiile libere în jurul problemelor ce interesează emigraţia românească, respingând programatic spiritul polemic sau partinic. Primul număr al noii serii semnalează prezenţa în emigraţia română a poetului Ion Caraion; i se publică textul cuvântării ţinute la 27 martie 1982 în faţa adunării generale a Asociaţiei Internaţionale pentru Drepturile Omului din Frankfurt, de fapt un apel către „încă aşa de romanticii” intelectuali occidentali nutrind iluzii cu privire la comunism, cărora le este adresat avertismentul: „Cine nu crede va plânge şi va muri îngropând cu sine ultima parte a unei civilizaţii ameninţate de forţele răului” (<span class="CharOverride-2">Sunt cel care se întoarce din moarte</span>). Rubricile devin din ce în ce mai bogate: „Cuvântul redacţiei”, „Documentar” (dedicat destăinuirilor despre închisorile comuniste), „Însemnări”, „Opinii”, „Cuvântul cititorilor”, „Din activitatea E.D.R.”, „Actualităţi”, „Amintiri”, „Manifestări româneşti”, „Prezenţe româneşti” (<span class="CharOverride-2">Paul Goma la Darmstadt</span>, consemnând conferinţa scriitorului disident despre România sub regimul Ceauşescu, 28/1982), „Pentru noii veniţi” ş.a. Apar aici nume prestigioase ale exilului românesc: Neagu Djuvara, Dinu Zamfirescu, Radu Câmpeanu, Ion Raţiu, Şerban Budişteanu, Doru Novacovici ş.a. De orientare anticomunistă, revista aduce în discuţie, deopotrivă, chestiuni de interes general şi comentarii de strictă actualitate: <span class="CharOverride-2">Cacialmaua cu „desfiinţarea”</span> <span class="CharOverride-2">cenzurii</span>, <span class="CharOverride-2">Problema poloneză</span>, <span class="CharOverride-2">Cenzurile „Europa Liberă”</span>, <span class="CharOverride-2">Yalta, un mit politic al secolului XX</span>,<span class="CharOverride-2"> Braţul lung al Securităţii</span> etc. Multe pagini sunt consacrate intervenţiilor şi dezbaterilor legate de infiltrarea în exil a agenţilor Securităţii. Paginile literare, răzleţe la început, sunt susţinute, după 1982, mai cu seamă de Ion Caraion, care publică poezii (<span class="CharOverride-2">Voi cetatea cea mare, cetatea cea tare</span> ş.a.) şi „note de lector” (<span class="CharOverride-2">Virgil Ierunca, „Piteşti”</span>, <span class="CharOverride-2">Paul Goma, „Câini ai morţii”</span>). În numărul 27/1982, sub titlul <span class="CharOverride-2">Honni soit qui mal y pense</span>, apare un documentar asupra cazului Caraion. Din 1986 Cornelia Visarion Mănuceanu supune atenţiei şi aspecte ale vieţii literare din România: <span class="CharOverride-2">Ca la uşa cortului</span> (despre conflictul dintre Eugen Barbu și Adrian Păunescu), <span class="CharOverride-2">Nichita Stănescu nu mai este</span>, <span class="CharOverride-2">Toroipanul în istoria literară</span> (disputa Eugen Barbu – Marin Sorescu) ş.a. Importantă este însă editarea, din octombrie 1982, a unui „Supliment de literatură, cultură şi educaţie”, avându-l ca redactor responsabil tot pe Ion Solacolu. Suplimentul antologhează poezie română clasică şi contemporană (de la M. Eminescu la Ileana Mălăncioiu), pagini de proză (Mircea Eliade, L.M. Arcade, Paul Goma), poezie populară. Într-un studiu despre Marin Preda, <span class="CharOverride-2">Gestul discernatoarelor reţineri</span>, Ion Caraion stăruie asupra condiţiei scriitorului: „Un scriitor este ce afirmă (prin literatura lui, desigur). Dar un scriitor este şi ceea ce neagă, şi ceea ce refuză. Ajunge să-l gândim prin comparaţie, şi nu precizez cu câţi şi cu cine, pe Marin Preda, spre a socoti câte lucruri s-a înfrânat să întreprindă, din câte refuzuri se compune statura sa literară”. Din decembrie 1983 Caraion deţine o rubrică permanentă de comentarii critice, „Planete”, inaugurată cu <span class="CharOverride-2">„Fata de la Suza</span>”<span class="CharOverride-2"> de Romulus Dianu</span>, urmată de studii despre Guillaume Apollinaire, Raymond Queneau, Jean Cocteau, Breyton Breytenbach, de însemnări despre revista „Ethos” (Paris) ş.a. Începând cu numărul din iunie 1986, sunt editate în cadrul „Suplimentului...” unsprezece <span class="CharOverride-2">Caiete Ion Caraion</span>, texte încredinţate de poet lui Ion Solacolu, cuprinzând versuri şi 61 de eseuri scrise în anii exilului. În revistă mai este prezent Wolf von Aichelburg cu pagini în limba germană, aici colaborează şi participă la dezbateri Bujor Nedelcovici, Monica Lovinescu, Virgil Ierunca, Sorin Alexandrescu, Matei Călinescu, George Astaloş, Nicolae Breban, Paul Barbăneagră, Dan Hăulică, Cicerone Poghirc ş.a. Din 1988 până în 1992 <span class="CharOverride-1">D.</span> editează un alt supliment, „Caiet de literatură”, al cărui redactor este I. Negoiţescu. Colaborează Monica Lovinescu, Virgil Ierunca, Virgil Nemoianu, Wolf von Aichelburg, Dumitru Ţepeneag, Mariana Şora, Gelu Ionescu, Sanda Stolojan şi mulţi alţii. După 1989 <span class="CharOverride-1">D.</span> continuă să fie o publicație de valoare, dar importanța sa istorică rămâne legată de contextul opoziției la comunismul ceaușist.&#9;<span class="Semnatura">  </span><span class="Semnatura">M.P.-C.</span></p>
			<p class="Heuristica_PRIMUL_Semnat"><span class="titlu-12">DIALOGUE</span>, revistă semestrială apărută în Franţa, la Montpellier, din 1978 până în 1991, purtând subtitlul „Revue d’études roumaines”; de la numărul 8 din 1982, subtitlul este „Revue d’études roumaines et des traditions méditerranéennes”. Publicaţie de factură academică, <span class="CharOverride-1">D. </span>este editată în limba franceză de câţiva profesori care alcătuiesc Groupe d’Études Roumaines (GER) în cadrul Universităţii „Paul Valery” – Montpellier III. Comitetul redacţional: Nicolae Creţu, Jacques Bouet, Marin Beşteliu, Jean Lacroix. În două articole introductive, <span class="CharOverride-2">Ouverture latine</span>, semnat de André Martel, preşedinte al Universităţii din Montpellier, şi <span class="CharOverride-2">Une Noble initiative</span>, aparţinând profesorului Mihai Todosia, rectorul Universităţii „Al. I. Cuza” din Iaşi, se precizează că revista, ca şi lectoratul român care o coordonează, reprezintă rodul eforturilor comune ale profesorilor de la cele două universităţi. Scopul publicaţiei este „să facă mai bine cunoscute în Franţa valorile spiritualităţii române, să contribuie într-o manieră concretă la dialogul cultural a două popoare apropiate prin legăturile lor şi îmbogăţite de «diferenţele» dintre ele”. Numărul inaugural, a cărui apariţie coincide cu împlinirea a şaizeci de ani de la Unirea din 1918, este coordonat de Nicolae Creţu şi se intitulează <span class="CharOverride-2">Perspectives sur Rebreanu</span>. Studiile dedicate scriitorului, semnate de Nicolae Manolescu, Jean Lacroix, Nicolae Creţu, Gilbert Febre, Constantin Ciopraga, Marin Beşteliu, Jacques Bouet, ocupă cea mai mare parte a spaţiului. Şi în continuare rubrica „Études” reuneşte colaboratori români şi străini, fiecare număr fiind organizat în jurul unui scriitor sau al unei teme: <span class="CharOverride-2">Lucian Blaga, poète </span>(2–3/1979), <span class="CharOverride-2">Camil Petrescu et la conscience introspective</span> (4/1980), <span class="CharOverride-2">Tradition orale roumaine</span> (5/1980, 6/1981), <span class="CharOverride-2">Aspects roumains de l’avant–garde</span> (7/1981, cuprinde scrisori şi poeme inedite ale lui Ilarie Voronca, documente inedite privitoare la B. Fondane), <span class="CharOverride-2">Romanciers roumains contemporains</span> (9/1982), <span class="CharOverride-2">Musique tsigane et paysanne</span> (12–13/1984) ș.a. Numărul 8 din 1982, coordonat de Jean Lacroix şi Jacques Bouet, este consacrat integral lui Mircea Eliade, sumarul cuprinzând două secvenţe: <span class="CharOverride-2">L’interprétation des représentations mythiques</span> şi <span class="CharOverride-2">Regards sur l’</span><span class="CharOverride-2">æ</span><span class="CharOverride-2">uvre littéraire</span>. Rubrica permanentă „Point de vue roumain sur...” vizează mai ales scriitori francezi: Raymond Queneau, André Gide, André Malraux, Gérard de Nerval, Guillaume Apollinaire. Alte rubrici: „Recherches sur la littérature orale”, „Rubrique de la traduction”, „Compte-rendu”, „À travers l’histoire roumaine”, „Convergences”, „Varia”. Mai colaborează Nicolae Balotă, Paul Miclău, Gisèle Crivella, Mariana Boffi, Al. Husar, Georges Barthouil, Al. Călinescu, Adrien Roig, Marianne Mesnil, Hélène Combes-Lenz, Carol Iancu, Ecaterina Negruţi, Mac Linscott-Ricketts, Angelo Moretta, Elvira Sorohan ş.a.  &#9; <span class="Semnatura">M.P.-C.</span></p>
			<p class="Heuristica-PRIMUL"><span class="titlu-12">DIAMANDI</span><span class="CharOverride-1">, Sterie</span><span class="CharOverride-3"> </span>(22.VIII.1897, Aminciu-Meţova, Grecia – 11.VI.1981, Bucureşti), eseist. Este fiul militantului aromân Vasile Diamandi-Aminceanul. A urmat şcoala primară în satul natal, apoi liceele în limba română din Salonic, Ianina, Bitolia și Bucureşti, unde îşi încheie studiile secundare şi este student al Facultăţii de Litere şi Filosofie (1919–1922). După absolvire funcţionează ca profesor la Turnu Severin (1923–1924), Roman (1924) şi Iaşi, oraş în care predă pedagogia la Şcoala Normală „Vasile Lupu” (1925–1936) şi este, mai mulţi ani, membru în Consiliul Municipal. Din 1936 se transferă la Liceul „Aurel Vlaicu” din Bucureşti. A debutat în 1921 cu note şi recenzii în „Buletinul Institutului de Literatură” al lui Mihail Dragomirescu. Este prezent, de asemenea, cu articole referitoare la aromâni sau cu articole de cultură în „Anuarul Şcolii Normale «Vasile Lupu»”, „Adevărul”, „Cuvânt dăscălesc” (unde, în 1924 şi 1925, este şi redactor), „Gândul vremii”, „Cuget moldovenesc”, „Minerva”, „Peninsula Balcanică”, „Săgetătorul”, „Porunca vremii”, „Vremea”, „Vremea şcolii” ş.a. </p>
			<p class="Heuristica-BASE">Începând din 1935 <span class="CharOverride-1">D.</span> tipăreşte o serie de cărţi în care probează calităţi incontestabile de analist politic şi de portretist. <span class="CharOverride-2">Galeria oamenilor politici </span>(1935) este o culegere de evocări bazate pe o documentare remarcabilă, în care faptul istoric îşi clarifică semnificaţiile prin raportarea la acţiunile unor mari personalităţi. Personajele acestei diorame sui-generis, Take Ionescu, Ion I.C. Brătianu, C. Stere, N. Iorga, Iuliu Maniu sau regele Ferdinand, sunt urmărite în complexitatea individualităţii lor şi, totodată, în relaţie cu mediul politic sau social. Caracterizările sunt cel mai adesea pregnante, obiective, precise, chiar emblematice. Şi cărţile care au urmat, <span class="CharOverride-2">Eroii revoluţiei ruse </span>(1937) sau <span class="CharOverride-2">Galeria dictatorilor</span> (1938), au constituit la vremea lor succese de librărie. De data aceasta, interpretarea nu se mai sprijină pe impresii personale şi pe documente autentice. Autorul face apel la un material informativ bogat, dar greu controlabil, iar judecata proprie îşi selectează argumentele după criterii subiective. Totuşi, rezultatele sunt de asemenea notabile. Figurile celor trei conducători ai revoluţiei bolşevice, Lenin, Troţki şi Stalin, sunt prezentate realist, iar evenimentele ulterioare au confirmat în bună măsură ipotezele şi intuiţiile lui <span class="CharOverride-1">D.</span> Acelaşi lucru se poate spune şi despre panorama dictatorilor europeni, Piłsudski, Atatürk, Mussolini, Salazar sau Hitler. Şi aici creionul care schiţează se dovedeşte sigur. Trăsături fizice, date oferite de analiza psihicului, fapte biografice relevante, nimic nu este uitat, totul este întrebuinţat pentru a se obţine un portret cât mai aproape de realitatea modelului. Cu <span class="CharOverride-2">Oameni şi aspecte din istoria aromânilor</span> (1940) <span class="CharOverride-1">D.</span> se alătură lui N. Batzaria, Pericle şi Tache Papahagi, adică acelor scriitori care s-au simţit datori, înainte de 1940, să contribuie şi sub aspect literar, şi sub aspect istoric ori etnografic la o cât mai bună cunoaştere a comunităţii din care fac parte. <span class="CharOverride-2">Fiul lui Dumnezeu. Fiul Omului </span>(I–III, 1942–1943) aduce o schimbare atât în metodă, cât şi în preocupări. <span class="CharOverride-1">D.</span> aspiră să atribuie cercetării strict ştiinţifice o perspectivă străbătută de fiorul credinţei. Viaţa lui Iisus şi învăţăturile sale sunt redescoperite de un comentator care adesea ezită între adevărul Cărţilor Sfinte şi propriile îndoieli. Tentativa se dovedeşte temerară, şi rezultatele o situează între contribuţiile, pe această temă, de neocolit.</p>
			<p class="Heuristica___mici"><span class="CharOverride-4">SCRIERI</span><span class="CharOverride-1">: </span><span class="CharOverride-2">Galeria oamenilor politici, </span>Bucureşti, 1935; ed. Bucureşti, 1991; <span class="CharOverride-2">Eroii revoluţiei ruse</span>, Bucureşti, 1937; ed. Bucureşti, 1938; <span class="CharOverride-2">Galeria dictatorilor</span>, Bucureşti, 1938; <span class="CharOverride-2">Oameni şi aspecte din istoria aromânilor, </span>Bucureşti, 1940; <span class="CharOverride-2">Fiul lui Dumnezeu. Fiul Omului, </span>I–III, Bucureşti, 1942–1943; ed. Bucureşti, 2008; <span class="CharOverride-2">Arca lui Noe, </span>Bucureşti, f.a.</p>
			<p class="Heuristica___m_RPR"><span class="CharOverride-1">Repere bibliografice:</span><span class="CharOverride-2"> </span>Anton Balotă, „<span class="CharOverride-2">Galeria oamenilor politici”, </span>CL, 1936, 1–3; Călinescu, <span class="CharOverride-2">Opere</span>, III, <span class="CharOverride-2">125</span>–<span class="CharOverride-2">131</span>;<span class="CharOverride-2"> </span>C.G. [Const. Gerota], „<span class="CharOverride-2">Eroii revoluţiei ruse”,</span> CL, 1938, 1–5; Traian Gheorghiu, <span class="CharOverride-2">„Oameni şi aspecte din istoria aromânilor”, </span>IIŞ, 1940, 6; Th. Râşcanu, <span class="CharOverride-2">Elementul aromânesc, </span>„Ştirea”, 1940, 2365; G.R. [G. Radomir], <span class="CharOverride-2">„Fiul lui Dumnezeu”, </span>„Macedonia”, 1942, 118–119; Al. Z. Ionescu, <span class="CharOverride-2">O nouă carte despre Iisus, </span>„Tomis”, 1942, 8–9, 1943, 1–3; N. Mihăescu, <span class="CharOverride-2">O carte despre Iisus, </span>„Acţiunea”, 1942, 637; [<span class="CharOverride-2">Sterie Diamandi</span>], „Deşteptarea”, 1990, 7–8 (grupaj special); <span class="CharOverride-2">Dicţ. scriit. rom., </span>II, <span class="CharOverride-2">84–85</span>. &#9; <span class="Semnatura">R.Z.</span></p>
			<div class="_idGenObjectLayout-1">
				<div id="_idContainer019">
					<div id="_idContainer017" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DIAMANDY</span><span class="CharOverride-1">, George</span> (27.II.1867, Idrici, <br />j. Vaslui – 27.X.1917), dramaturg, prozator.</p>
					</div>
					<div id="_idContainer018" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_D2_Descantec-Dinescu_141-203-web-resources/image/DiamandiGh2.jpg" alt="" />
					</div>
				</div>
			</div>
			<p class="Heuristica-PRIMUL">Părinţii lui, Cleopatra Diamandy (n. Catargiu) şi Iancu Diamandy, membru al Junimii, primar de Iaşi, senator, au ţinut să-i dea o creştere aleasă. Încheind cursul primar la Bârlad, <span class="CharOverride-1">D.</span> este înscris la Institutele Unite din Iaşi, unde recalcitranţele îi conturează foarte devreme firea independentă, de frondeur. În ultima clasă de liceu scoate o „revistă” litografiată, „Culbecul”. După ce îşi ia bacalaureatul intră voluntar la artilerie, dar şi aici are repetate ciocniri cu superiorii. Crezându-se mare arheolog, dă un timp semne că s-ar pasiona de această disciplină, care îi excită fantezia, şi îşi publică în „Contemporanul” (1887) unele păreri. E şi membru co&#173;respondent al Societăţii de Arheologie din Paris. În capitala Franţei, unde îşi face studiile juridice, tânărul moşier cu febrilităţi reformiste (altminteri, monarhist) intră în contact cu cercurile socialiste. Cu banii primiţi de acasă, editează o revistă de profil marxist, „L’Ère nouvelle” (1893–1894), în paginile căreia sunt inserate texte ale unor personalităţi de rezonanţă. Se afirmase şi el întrucâtva, nu numai prin spiritul lui de farsă. La Bruxelles prezidează primul congres internaţional al studenţilor socialişti. E prezent, cu puncte de vedere îndrăzneţe, într-o seamă de publicaţii franţuzeşti de antropologie, sociologie, drept ş.a. Revenit în ţară la finele anului 1894, după ce îşi luase licenţa în drept, va fi redactor al ziarului „Lumea nouă” (1898–1899). Acum se lansează excentricul gazetar într-un gen publicistic inedit la noi – interviul. Om de spirit, având întotdeauna ceva de spus, ia cuvântul cu destul succes la diferite întruniri publice. E rampa lui de lansare spre deputăţie, <span class="CharOverride-1">D.</span>, care a fost şi prefect de Tecuci, evoluând în Parlament între 1901 şi 1917, în toate legislaturile liberale. Între timp, în 1900, împreună cu grupul aşa-numit al „generoşilor”, trecuse la liberali. Îi va părăsi mai târziu şi pe aceştia, în timpul refugiului în Moldova, optând pentru Partidul Muncii, la întemeierea căruia participă. S-a numărat printre fondatorii Asociaţiei Autorilor Dramatici. Din martie 1914 până în august 1915 deţine funcţia de director general al teatrelor. Intrat, în 1911, în Societatea Scriitorilor Români, în 1914 este ales preşedinte. Deşi bolnav de inimă, pleacă pe front în campaniile din Primul Război Mondial. Încercat tot mai des de crize de anghină pectorală, se vede nevoit să se întoarcă la Iaşi, unde, cu cizmele sale de iuft şi în cămaşa de stambă roşie, aduce cu un agitator bolşevic. Urmând să plece pentru tratament în Anglia, face un popas la Petrograd, unde fratele lui, Constantin, era ministru. Se îmbarcă pe un vapor la Arhanghelsk, dar în timpul unei furtuni, „inima smintită” a lui <span class="CharOverride-1">D.</span> nu mai rezistă. Trupul lui, potrivit obiceiului marinăresc, e aruncat în valuri, în dreptul insulelor Shetland, în Marea Nordului. După debutul la „Contemporanul” (1887) <span class="CharOverride-1">D.</span> mai colaborează cu schiţe, note de drum, comentarii politice, cu câte o scenă din piesele lui de teatru sau cu câte un mic eseu la „Munca”, „Voinţa naţională”, „L’Indépendance roumaine”, „Viitorul”, „Rampa”, „Flacăra”, „Viaţa românească”, „Universul”, „Capitala”, „Noua revistă română”, „Rampa nouă ilustrată” ş.a. În 1910–1911 editează „Revista democraţiei române”, unde încurajează anchetele sociologice în mediul sătesc. A semnat şi cu pseudonimele Gh. Despina, Ion Marvila, Ne-om. În broşuri şi-a tipărit discursuri ţinute în Adunarea Deputaţilor, analize de politică externă, impresii de călătorie (<span class="CharOverride-2">Impressions de Turquie</span>, 1910), precum şi o clarvăzătoare luare de poziţie privind „doctrina şi tactica socialistă”.</p>
			<p class="Heuristica-BASE">În teatru <span class="CharOverride-1">D.</span>, care e departe de a fi un virtuoz al tehnicii specifice, dă adesea curs înclinaţiei de a diserta pe teme care îl preocupă, de la artă la politică şi economie. De aici, o anume răceală a pieselor, cărora cerebralitatea dramaturgului le infuzează o bună doză de abstract. Personajele devin, în acest fel, agenţii unei demonstraţii, ceea ce le condiţionează strict conduita dramatică. În rest, aplombul şi scăpărarea unor replici întreţin o spectaculozitate de salon. „Schiţa dramatică” <span class="CharOverride-2">Bestia</span> (1910) e, se poate spune, un studiu de caz. Peste măsură de rea şi vanitoasă, Nineta apare ca o neurastenică pe care lecturi anapoda au dezechilibrat-o cu totul. Feminismul ei oţărât trădează un egoism maladiv, cu monstruoase excrescenţe. Detestându-şi soţul, considerat un agresor, ea refuză cu oroare condiţia maternităţii, care i-ar anihila personalitatea. Nici o „enigmă” în toanele acestei isterice, care, chiar dacă se supune unei operaţii de mutilare, rămâne robită simţurilor, „bestiei” ce, potrivit tezei autorului, sălăşluieşte în mai fiecare. Bineînţeles că până la urmă binele triumfă, umilind răul întruchipat de o ciudată. O temperamentală fără simţ moral, înrudită oarecum cu antieroina din <span class="CharOverride-2">Bestia</span>, se agită patetic în <span class="CharOverride-2">Dolorosa</span> (premiera în 1911; s-a publicat un scurt fragment în „Flacăra”, 1912). Tezistă şi cu obişnuitul chef de teoretizări (despre soartă, rasă, credinţă), drama <span class="CharOverride-2">Tot înainte</span> (1910) propagă efuziunile unui francofil, amator de soluţii utopice. „Povestea vitejească” <span class="CharOverride-2">Chemarea codrului</span> (1913) a recoltat, la premieră (1912), un ropot de aplauze. Se revelează în acest melanj de poem şi baladă cu jocuri şi cântece (ca într-o operetă) alt <span class="CharOverride-1">D.</span>, unul care mizează pe sentimente, nu doar pe idei în conflict. După un prim act plasat într-un patriarhal Ev Mediu de convenţie – acţiunea se petrece în vremea lui Petru Rareş –, aducând în scenă boieri şi jupânese, stareţi, răzeşi, lotri, plăieşi, partea a doua e o idilă (între Ioniţă, nepotul domnitorului, şi Anca, fiica pădurilor) plină de alinturi, emanând o poezie naivă. Din limbajul cu tentă arhaică şi accent moldovenesc autorul obţine şi efecte comice. Dincolo de lejerităţi şi stângăcii, evocarea aceasta rapsodică are culoare şi un anume fior. O cădere a fost, la premiera din 1919, comedia <span class="CharOverride-2">Una dintr-o mie</span>, cu hazul ei căznit, poticnit în vulgarităţi. Satiră politică „în trei acte şi un banchet”, <span class="CharOverride-2">Raţiunea de stat</span> (o scenă s-a publicat în „Flacăra”, 1912) batjocoreşte, cu oarecare vervă bufă, demagogia cinică a unor politicieni veroşi. Sceneta <span class="CharOverride-2">Strună cucoane</span> şi comedia-farsă <span class="CharOverride-2">Hămăiţă</span> nu s-au jucat, iar din „fantezia” <span class="CharOverride-2">Regina Lia</span> a apărut un foarte scurt fragment în „Flacăra” (1914). <span class="CharOverride-2">Gheorghiţă Făt-Frumos</span> este o „năzdrăvănie” pentru copii, muzica la acest libret fiind compusă de Alfonso Castaldi. Un umor livresc emană istorisirile de vânătoare şi, tot aşa, relaţiunile de voiaj, unde, cu neastâmpărul şi gustul lui pentru neprevăzut, <span class="CharOverride-1">D.</span> surprinde amuzat un pitoresc văzut ca împestriţare a realului, dar şi ca reflex al unui insolit frapant. O nuanţă de bizarerie există în volumul <span class="CharOverride-2">Nuvele</span> (I, 1916), care amalgamează o sentimentalitate ţinută în frâu cu îngândurări de intelectual ce cunoaşte preţul iluziei. Femei pierdute, exaltaţi artişti boemi, rurali violenţi până la crimă se perindă în aceste proze care cultivă contrastul şi încearcă să speculeze conflictul dintre instincte şi voinţa care nu este întotdeauna mai presus de impulsul iraţional al patimii. O naraţiune compozită, presărată cu sarcasme şi paradoxuri, este <span class="CharOverride-2">Ne-om</span> (1908), jurnalul convulsiv, tensionat al unui cardiac ce îşi trăieşte suferinţa halucinant, ca pe o experienţă-limită. Moartea stă la pândă, gata să-şi înfigă gheara în biata fiinţă, pe care privilegiul cugetării sclipitoare nu o face mai puţin vulnerabilă. </p>
			<p class="Heuristica___mici"><span class="CharOverride-4">SCRIERI</span><span class="CharOverride-1">:</span> <span class="CharOverride-2">Ne-om</span>, Bucureşti, 1908; <span class="CharOverride-2">Bestia</span>, Bucureşti, 1910; <span class="CharOverride-2">Tot înainte</span>, Bucureşti, 1910; <span class="CharOverride-2">Impressions de Turquie,</span> Bucureşti, 1910; <span class="CharOverride-2">Chemarea codrului,</span> Bucureşti, 1913; <span class="CharOverride-2">Nuvele</span>, I, Bucureşti, 1916.</p>
			<p class="Heuristica___m_RPR"><span class="CharOverride-1">Repere bibliografice:</span> Rebreanu, <span class="CharOverride-2">Opere</span>, XII, <span class="CharOverride-2">28–30, 225–231, </span>XIII,<span class="CharOverride-2"> 192</span>;<span class="CharOverride-2"> </span>Lovinescu, <span class="CharOverride-2">Opere</span>, V, <span class="CharOverride-2">85–87</span>;<span class="CharOverride-2"> </span>Ibrăileanu, <span class="CharOverride-2">Opere</span>, II, <span class="CharOverride-2">285–286;</span> Aureliu Weiss, <span class="CharOverride-2">Studii literare, </span>Bucureşti, 1922, <span class="CharOverride-2">1–48</span>;<span class="CharOverride-2"> </span>Artur Gorovei, <span class="CharOverride-2">Alte vremuri</span>, Fălticeni, 1930, <span class="CharOverride-2">151–161</span>;<span class="CharOverride-2"> </span>C.D. Anghel, <span class="CharOverride-2">G. Diamandy – tribun şi om de teatru, </span>Bucureşti, 1933; Lovinescu, <span class="CharOverride-2">Scrieri</span>, VI, <span class="CharOverride-2">313–314</span>;<span class="CharOverride-2"> </span>Călinescu, <span class="CharOverride-2">Ist. lit.</span> (1941), <span class="CharOverride-2">580</span>, Ist<span class="CharOverride-2">. lit.</span> (1982), <span class="CharOverride-2">657</span>;<span class="CharOverride-2"> </span>Arghezi, <span class="CharOverride-2">Scrieri</span>, XXX, <span class="CharOverride-2">267–269</span>;<span class="CharOverride-2"> </span>Corneliu Moldovanu, <span class="CharOverride-2">Autori şi actori, </span>Bucureşti, 1944, <span class="CharOverride-2">131–147</span>;<span class="CharOverride-2"> </span>Ciopraga, <span class="CharOverride-2">Lit. rom., 628–629</span>;<span class="CharOverride-2"> </span>Massoff, <span class="CharOverride-2">Teatr. rom.,</span> IV, <span class="CharOverride-2">369, </span>V, <span class="CharOverride-2">46–56</span>; Brădăţeanu, <span class="CharOverride-2">Istoria, </span>II, <span class="CharOverride-2">89–90</span>;<span class="CharOverride-2"> </span>Kalustian, <span class="CharOverride-2">Simple note, </span>I, <span class="CharOverride-2">107–114</span>;<span class="CharOverride-2"> </span>Modola, <span class="CharOverride-2">Dramaturgia, 137, 226–227, 256</span>; Faifer, <span class="CharOverride-2">Pluta</span>, <span class="CharOverride-2">84–88</span>. &#9; <span class="Semnatura">F.F.</span></p>
			<div class="_idGenObjectLayout-1">
				<div id="_idContainer022">
					<div id="_idContainer020" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DIANU</span><span class="CharOverride-1">, <br />Romulus<br /></span> (pseudonim al lui Romulus Dima; 22.III.1905, <br />Bucureşti – 25.VIII.1975, <br />Bucureşti), <br />prozator, publicist. </p>
					</div>
					<div id="_idContainer021" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_D2_Descantec-Dinescu_141-203-web-resources/image/01_Dianu_R.jpg" alt="" />
					</div>
				</div>
			</div>
			<p class="Heuristica-PRIMUL">Lucrător la Căile Ferate Române, Gheorghe Dima, tatăl viitorului scriitor, peregrinează cu soţia sa, Virgilia (n. Maiorescu), şi cei şapte copii prin numeroase localităţi din ţară. Astfel, unicul lor băiat urmează şcoala primară şi gimnaziul la Murfatlar, Buhuşi, Dărmăneşti şi la Bârlad, unde familia se refugiază în 1917. Aici, în casa unchiului său, poetul George Tutoveanu, adolescentul îi cunoaşte pe Al. Vlahuţă, V. Voiculescu, I.M. Raşcu ş.a. După război Gheorghe Dima îşi părăseşte familia, care se întoarce la Bucureşti. Cu ajutorul unchiului poet, <span class="CharOverride-1">D.</span> intră la Colegiul „Sf. Sava”, pe care-l va absolvi în 1924. În revista elevilor, „Ramuri fragede”, debutează cu o poezie pe când era în clasa a VII-a. Înscris la Facultatea de Litere şi Filosofie, publică frecvent în „Rampa” versuri şi notiţe, iscălite, din resentiment faţă de tată, cu pseudonimul la care nu va mai renunţa. Devenind apoi redactor al gazetei, ia numeroase interviuri personalităţilor lumii literare şi artistice. Concomitent, colaborează la „Adevărul literar şi artistic”, „Cotidianul” (Brăila), „Ţara de Jos”, „Cetatea literară”, „Contimporanul”, „Universul literar”, „Bilete de papagal”. În redacţia acestora se împrieteneşte cu Sergiu Dan, cu care scrie <span class="CharOverride-2">Viaţa minunată a lui Anton Pann </span>(1929; a doua ediţie, din 1934, se intitulează <span class="CharOverride-2">Nastratin şi timpul său</span>). La sfatul lui N. Titulescu, <span class="CharOverride-1">D.</span> intră, după un scurt stagiu la periodicele politice „Dreptatea” şi „Vlăsia”, în redacţia ziarului „Curentul”, în care, cu timpul, va ocupa un loc important. Foarte probabil lui îi revine răspunderea la săptămânalul „Curentul magazin”–„Curentul literar”, scos între 1939 şi 1941. Semnează acum cronici literare, teatrale şi muzicale, recenzii, tablete şi articole social-politice. Prin apariţia romanelor <span class="CharOverride-2">Adorata</span> (1930), <span class="CharOverride-2">Nopţi la Ada-Kaleh </span>(1932) şi a cărţii <span class="CharOverride-2">Târgul de fete</span> (1933), se consacră şi ca scriitor. În deceniul al patrulea mai colaborează sporadic la „Săptămâna CFR”, „Viaţa literară”, „Vremea”, „Azi”, „Familia” ş.a., unde îi apar nuvele şi fragmente din noi romane (<span class="CharOverride-2">Regele Andrei Iacobi</span>,<span class="CharOverride-2"> Prinţesa migrenelor</span>,<span class="CharOverride-2"> Sonata la Abelone</span>), rămase însă nedefinitivate. Poziţia câştigată la „Curentul” îi va aduce un post în structura guvernului antonescian şi decorarea cu Ordinul Coroana României. După 1944 este epurat din presă, exclus din Societatea Scriitorilor Români şi deferit justiţiei cu al doilea „lot de criminali de război”. Deşi nu poate fi acuzat decât de „instigare la agresiune contra URSS”, este condamnat la douăzeci de ani temniţă grea, executându-şi pedeapsa într-o mină de plumb, la Poarta Albă şi la Gherla. După eliberare, în 1956, îşi câştigă existenţa cu dificultate, ca salahor, geamgiu, vânzător de cărţi ambulant ori dând meditaţii. Din 1962 gazeta „Glasul patriei” (ulterior, intitulată „Tribuna României”), destinată de oficialităţi românilor de peste hotare, şi-l face colaborator, dar reintrarea în viaţa literară se produce propriu-zis după 1968, când izbuteşte să publice mici studii, articole şi proze scurte în „România literară”, „Luceafărul”, „Ramuri” şi „Viaţa românească”. De sub tipar îi ies o nouă ediţie din <span class="CharOverride-2">Nopţi la Ada-Kaleh</span> (1970), culegerea de nuvele şi schiţe <span class="CharOverride-2">Trandafiri de octombrie şi alte surâsuri </span>(1971) şi <span class="CharOverride-2">Fauna bufonă. Pseudozoologicon</span> (I–II, 1972–1975). I-au fost puse în scenă şi piesele <span class="CharOverride-2">Azi </span>şi <span class="CharOverride-2">Trenul de Adjud. </span>Predase editurilor şi o plachetă de versuri, <span class="CharOverride-2">Carmen miserabile</span>, care s-a pierdut, o nouă versiune din <span class="CharOverride-2">Adorata </span>(tipărită postum, în 1984) şi romanul <span class="CharOverride-2">Esthera</span>,<span class="CharOverride-2"> </span>apărut tot postum, sub titlul <span class="CharOverride-2">Fata de la Suza </span>(1982). După 1989 revistele „Argeş” şi „Ca&#173;lende” au dat la iveală câteva nuvele şi pagini memorialistice din perioada când fusese închis, reluate în cartea lui Ion M. Dinu dedicată scriitorului (1999), iar romanele au fost reeditate.</p>
			<p class="Heuristica-BASE">Ca publicist, <span class="CharOverride-1">D.</span> s-a ocupat intens de literatură. Dar, deşi poseda o cultură bogată, extinsă de la clasicismul greco-latin până la avangardă, precum şi capacitate analitică, nu a ajuns un critic veritabil, cu autoritate. Cedând jurnalismului, el face cronică onorabilă, mărginindu-se la a-şi informa publicul, cu minime judecăţi de valoare, nu o dată de complezenţă. Prestigiul său se datorează îndeosebi interviurilor luate unor personalităţi, precum şi interesului constant pentru aspectele sociale ale profesiei de scriitor. Influenţat, poate, de ideile lui Camil Petrescu, al cărui cerc l-a frecventat, el propunea în 1926 un Bloc al Scriitorilor Tineri, iar în 1933 lansa iniţiativa unei Asociaţii a Scriitorilor Independenţi, iniţiativă care, după un succes de moment, fiind îmbrăţişată mai ales în Transilvania, eşuează. Servituţile gazetăriei îşi pun amprenta şi asupra scrierilor lui literare. Neîndoielnic, ca poet, nu era lipsit de talent. Versurile publicate între 1924 şi 1927 sunt în nota producţiei colegilor de generaţie, ce-şi căutau drumul propriu, dar tânărul le părăseşte, fascinat de promisiunile romanului. Întâia încercare în acest domeniu, făcută în colaborare cu Sergiu Dan, este o biografie romanţată. Pentru aceasta autorii s-au documentat serios, dar, cu toate că <span class="CharOverride-2">Viaţa minunată a lui Anton Pann</span> a fost lăudată la apariţie, ea nu izbuteşte să resusciteze cu adevărat personajul şi timpul său. Fraza este fluentă, arhaismele sunt relativ puţine, iar umorul compensează întrucâtva schematismul naraţiunii. O formulă mai potrivită firii sale găseşte scriitorul în primul său roman. <span class="CharOverride-2">Adorata</span> împleteşte relatarea la persoana întâi, autobiografică (scriitorul Octav Daniel e un alter ego al autorului), cu dosarul de existenţe. În jurul celor trei graţii de la Pădureni (Victoria, Tereza şi Marcela), reprezentând trei tipuri ale eternului feminin, gravitează o suită de personaje masculine, cu o personalitate bine conturată, şarjată oarecum în cazul unora (Gaby de Severin şi Ernest Corodeanu). Pregnante, personajele trăiesc în paginile romanului, care, cu o construcţie mai riguroasă, cu un final în logica naraţiunii, iar nu expediat (şi din cauza apropierii periculoase de schema epicului de senzaţie), s-ar fi putut număra printre realizările deceniului al treilea al secolului trecut. Târziu, după 1960, <span class="CharOverride-1">D.</span> l-a „restaurat”, îmbogăţind substanţa epică, inserând multe comentarii de moralist, unele conformiste, în sensul ideologiei regimului acum la putere. Într-un fel, <span class="CharOverride-2">Nopţi la Ada-Kaleh</span> reprezintă un volet complementar al <span class="CharOverride-2">Adoratei.</span> Nevoia cvasimaladivă a Victoriei de a fi iubită cu pasiune găseşte aici o soluţie aparent facilă – cea a „amantului imaginar”, practicată de mondena soţie a doctorului Colibaşu. Şi Cristina Cojocea o intuieşte, dar cu o imaginaţie mai săracă, dorind mai mult să incite iubirea soţului prin gelozie, ea va sfârşi prin a se sinucide. Cele două destine intră într-o acţiune cu multe fire laterale, desfăşurată în cadrul exotic al insulei din mijlocul Dunării, populată cu fiinţe primitive (turcoaica Yllen ori contrabandistul Melinte). Şi alte personaje episodice (Lina Soroceanu) sunt reuşite, însă deficienţele din <span class="CharOverride-2">Adorata</span> îşi fac simţită mai mult prezenţa. <span class="CharOverride-2">Târgul de fete</span> conţine un reportaj-eseu (era subintitulat „simplă călătorie mintală”), o nuvelă ce nu iese din mediocritate (<span class="CharOverride-2">Moartea lui Decebal</span>) şi „un jurnal de arme” destul de banal. Excelente sunt însă paginile din <span class="CharOverride-2">Regele Andrei Iacobi</span>,<span class="CharOverride-2"> </span>roman autobiografic rămas neterminat. Un fragment din acesta, intitulat <span class="CharOverride-2">Ana Iacobi</span>, este inclus şi în volumul <span class="CharOverride-2">Trandafiri de octombrie şi alte surâsuri.</span> Probabil şi alte pagini de aici datează dinainte de 1945. Cele noi (<span class="CharOverride-2">Sofora de pe Strei</span>, <span class="CharOverride-2">Pădurea omenească</span> etc.) nu relevă o compoziţie echilibrată, anumite părţi (dialogurile, digresiunile) etalează o vervă impresionantă, muiată în satiră uneori, alteori cu infiltraţii lirice. Potrivit mărturisirilor lui <span class="CharOverride-1">D.</span>, <span class="CharOverride-2">Fauna bufonă</span> a fost scrisă într-o primă formă în 1942, fiind remaniată în 1957 şi, din nou, atent corectată. Subintitulată <span class="CharOverride-2">Pseudozoologicon</span>,<span class="CharOverride-2"> </span>cartea este o enciclopedie a curiozităţilor din lumea animalelor, dar şi o suită de „moralităţi” a căror adresă ultimă este umanitatea. Constrânse la o concizie maximă, „medalioanele” animaliere beneficiază de un limbaj sugestiv, colorat de o ironie bine disimulată, dar nu mai puţin tăioasă. <span class="CharOverride-2">Esthera </span>e un roman cu o scriitură modernă, polifonică: naraţiunea istorică, inspirată din <span class="CharOverride-2">Biblie</span>, dar şi din documente istorice, la care se adaugă o imaginaţie productivă, se împleteşte cu subtile comentarii asupra puterii, asupra comportamentelor umane ori cu meditaţii alternând gravitatea cu umorul. Autorul vizează evident realităţile contemporane, sugerând posibilitatea ca Babilonurile noi să fie îmblânzite, făcute mai puţin nocive de către robii lor, pe cale paşnică. Interpretarea episodului veterotestamentar în acest sens conduce însă acţiunea în domeniul neverosimilului. Multe reflecţii, de asemenea, împrumută, desigur pentru a capta bunăvoinţa cenzurii, viziuni simpliste ale doctrinei materialismului istoric.</p>
			<p class="Heuristica___mici"><span class="CharOverride-4">Scrieri</span><span class="CharOverride-1">: </span><span class="CharOverride-2">Viaţa minunată a lui Anton Pann</span> (în colaborare cu Sergiu Dan), Bucureşti, 1929; ed. 2 (<span class="CharOverride-2">Nastratin şi timpul său</span>), Bucureşti, 1934; <span class="CharOverride-2">Adorata</span>, Bucureşti, [1930]; ed. Craiova, 1984; <span class="CharOverride-2">Nopţi la Ada-Kaleh</span>, Bucureşti, [1932]; ed. Bucureşti, 1970; <span class="CharOverride-2">Târgul de fete</span>,<span class="CharOverride-2"> </span>Bucureşti, [1933]; <span class="CharOverride-2">Trandafiri de octombrie şi alte surâsuri</span>, Bucureşti, 1971; <span class="CharOverride-2">Fauna bufonă. Pseudozoologicon</span>,<span class="CharOverride-2"> </span>I–II, Bucureşti, 1972–1975; <span class="CharOverride-2">Fata de la Suza</span>,<span class="CharOverride-2"> </span>Bucureşti, 1982; ed. (<span class="CharOverride-2">Esthera</span>), îngr. Corneliu Popescu, postfaţă Paul Dugneanu, Bucureşti, 1995; <span class="CharOverride-2">Jurnal intim din timpul detenţiei comuniste. Pagini de proză inedite</span>, în Ion M. Dinu, <span class="CharOverride-2">Romulus Dianu</span>, postfaţă Sergiu I. Nicolaescu, Piteşti, 1999.</p>
			<p class="Heuristica___m_RPR"><span class="CharOverride-1">Repere bibliografice: </span>Perpessicius, <span class="CharOverride-2">Opere</span>,<span class="CharOverride-2"> </span>III, <span class="CharOverride-2">164–168</span>,<span class="CharOverride-2"> </span>IV, <span class="CharOverride-2">240–244</span>,<span class="CharOverride-2"> </span>V, <span class="CharOverride-2">230–233</span>,<span class="CharOverride-2"> </span>VI, <span class="CharOverride-2">154–157</span>; Adrian Maniu, <span class="CharOverride-2">Romanul lui Anton Pann</span>, RP, 1929, 3400; Octav Şuluţiu, <span class="CharOverride-2">„Viaţa minunată a lui Anton Pann”</span>,<span class="CharOverride-2"> </span>„Ultima oră”, 1929, 127; Mircea Damian, <span class="CharOverride-2">„Viaţa minunată a lui Anton Pann”</span>,<span class="CharOverride-2"> </span>„Bilete de papagal”, 1929, 459; Tudor Arghezi, Al. V. Bratu, [<span class="CharOverride-2">Romulus Dianu</span>], „Cronicarul”, 1930, 3; Camil Baltazar, <span class="CharOverride-2">Romulus Dianu</span>,<span class="CharOverride-2"> </span>„Tiparniţa literară”, 1930, 6–10; Const. D. Ionescu, <span class="CharOverride-2">Două romane autobiografice</span>, G, 1930, 8–9; Şerban Cioculescu, <span class="CharOverride-2">„Adorata”</span>,<span class="CharOverride-2"> </span>ADV, 1932, 14 929; Cezar Petrescu, [<span class="CharOverride-2">Romulus Dianu</span>], CRE, 1932, 1428, 1933, 1853; Mihail Ilovici, <span class="CharOverride-2">Negativismul tinerei generaţii</span>, Bucureşti, 1934, <span class="CharOverride-2">151–158</span>;<span class="CharOverride-2"> </span>Călinescu, <span class="CharOverride-2">Ist. lit.</span> (1941), <span class="CharOverride-2">712–713</span>, <span class="CharOverride-2">Ist. lit. </span>(1982), <span class="CharOverride-2">796–797</span>; Traian Stoica, <span class="CharOverride-2">„Trandafiri de octombrie şi alte surâsuri”</span>,<span class="CharOverride-2"> </span>VR, 1972, 3;  Mircea Iorgulescu, <span class="CharOverride-2">„Fauna bufonă”</span>,<span class="CharOverride-2"> </span>LCF, 1973, 15; Dorin Tudoran, <span class="CharOverride-2">Biografia debuturilor</span>,<span class="CharOverride-2"> </span>Iaşi, 1978, <span class="CharOverride-2">107–119</span>;<span class="CharOverride-2"> </span>Cioculescu, <span class="CharOverride-2">Itinerar</span>,<span class="CharOverride-2"> </span>III, <span class="CharOverride-2">298–303</span>;<span class="CharOverride-2"> </span>Ion Caraion, <span class="CharOverride-2">Romulus Dianu</span>, RL, 1980, 13; Ştefan Baciu, <span class="CharOverride-2">Praful de pe tobă</span>, Bucureşti, 1995, <span class="CharOverride-2">126–128</span>; Z. Ornea, <span class="CharOverride-2">Un roman pe motive</span> <span class="CharOverride-2">biblice</span>, RL, 1996, 25; <span class="CharOverride-2">Dicţ. scriit. rom.</span>,<span class="CharOverride-2"> </span>II, <span class="CharOverride-2">85–88</span>; <span class="CharOverride-2">Romulus Dianu</span>, DCS, <span class="CharOverride-2">97–98</span>,<span class="CharOverride-2"> 167</span>,<span class="CharOverride-2"> 208–209</span>;<span class="CharOverride-2"> </span>Ion M. Dinu,<span class="CharOverride-2"> Romulus Dianu</span>, postfață Sergiu I. Nicolaescu, Pitești, 1999; <span class="CharOverride-2"> </span>Popa, <span class="CharOverride-2">Ist. lit.</span>,<span class="CharOverride-2"> </span>II, <span class="CharOverride-2">718–722</span>. &#9;<span class="Semnatura">V.D.</span></p>
			<p class="Heuristica_PRIMUL_Semnat"><span class="titlu-12">DILEMA</span>, hebdomadar apărut la București începând cu 14 ianuarie 1993, purtând subtitlul „Săptămânal de tranziție” și editat până la sfârșitul lui 2003 de Fundaţia Culturală Română, apoi, din 2004, când titlul devine „Dilema veche” de Dilema Veche SRL (Mircea Dinescu), ulterior de Adevărul Holding. Director este de la început Andrei Pleşu. Din primul consiliu editorial fac parte Ştefan Aug. Doinaş, Augustin Buzura, Mihai Botez, Z. Ornea, Mihai Oroveanu; ulterior vor fi cooptaţi Andrei Codrescu şi Peter Gross. Elena Ştefoi este la început secretar general de redacţie, apoi redactor-şef; funcţia va fi preluată, începând cu numărul 301/1998, de Mircea Vasilescu. Redacţia se compune iniţial din Magdalena Boiangiu, Radu Cosaşu, Bogdan Ghiu, Alex. Leo Şerban, acestora adăugându-li-se treptat Tita Chiper, Iaromira Popovici, Adrian Cioroianu, Cristian Ghinea, Cezar Paul-Bădescu, Andrei Manolescu, Matei Martin, Simona Sora, iar în 2002 Mircea Iorgulescu, Al. Călinescu și Daniel Vighi. În 2004, în contextul transformării Fundației Culturale Române în Institutul Cultural Român, pus sub autoritatea președintelui țării, redacția își dă in corpore demisia și reînființează publicația sub titlul „Dilema veche”, ceea „ce nu vrea să spună altceva decât că ne vom strădui să păstrăm spiritul originar” (Mircea Vasilescu, <span class="CharOverride-2">Argument</span>, 1/2004). O dispută privind drepturile morale asupra publicației se consumă între, pe de o parte, Augustin Buzura (președintele Fundației Culturale și apoi al Institutului Cultural), și, de cealaltă parte, Andrei Pleșu, Mircea Vasilescu, Mircea Dinescu. „Noua” redacție este alcătuită din Magdalena Boiangiu, Adrian Cioroianu, Radu Cosașu, Cristian Ghinea, Andrei Manolescu, Cezar Paul-Bădescu, Iaromira Popovici, Simona Sora, Dan Stanca (prezentare grafică), Alex. Leo Șerban și Mircea Vasilescu (redactor-șef). Redactor-șef adjunct a fost, din 2009, Andrei Manolescu, ca secretari generali de redacție au funcționat Ruxandra Tudor și apoi Dana Călinescu, iar ca secretari de redacție Matei Martin și Ruxandra Petrescu. De la început, <span class="CharOverride-1">D.</span> doreşte să ofere, pe o structură eterogenă de magazin intelectual, un model de revistă dinamică în paginile căreia să se regăsească, tratate într-o manieră sceptică („dilematică”), temele postcomunismului – politice, sociale, morale, comportamentale, economice, estetice; patronul spiritual al publicației este de la început I.L. Caragiale. În acest sens, sunt realizate, începând cu numărul 15 din 1993, numere tematice cu subiect dinainte anunţat, la care participă interlocutori din cele mai diverse câmpuri: scriitori, sociologi, istorici, oameni de ştiinţă, politicieni, ziarişti-comentatori, studenţi ş.a. Se remarcă de-a lungul anilor dosare precum <span class="CharOverride-2">Splendoarea şi mizeriile mitocanului</span>,<span class="CharOverride-2"> Armata</span>,<span class="CharOverride-2"> Ce fel de bârfe bârfim</span>,<span class="CharOverride-2"> Violenţa</span>,<span class="CharOverride-2"> A fi sau a nu fi independent</span>,<span class="CharOverride-2"> Exilul românesc</span>,<span class="CharOverride-2"> Kitsch</span>, <span class="CharOverride-2">Serialomania</span>, <span class="CharOverride-2">Lumea interlopă</span>,<span class="CharOverride-2"> Vin americanii</span>,<span class="CharOverride-2"> Locul comun</span>,<span class="CharOverride-2"> Disciplina de partid</span>,<span class="CharOverride-2"> Modă şi mode</span>,<span class="CharOverride-2"> Laic şi religios</span>,<span class="CharOverride-2"> Subculturi, Scrisul &amp; cititul</span>,<span class="CharOverride-2"> Specific naţional, identitate naţională</span>, <span class="CharOverride-2">Actualitatea lui Jung</span>, <span class="CharOverride-2">Cum se mai moare</span>, <span class="CharOverride-2">Closetul la nevoie se cunoaște</span> (număr festiv dedicat Zilei Mondiale a Toaletelor), <span class="CharOverride-2">Spiritul critic și mania contestării</span>, <span class="CharOverride-2">Radio „Europa Liberă”</span>, <span class="CharOverride-2">Frică, teamă, fobie</span>, <span class="CharOverride-2">Viața on line</span>, <span class="CharOverride-2">Fericirea</span>, <span class="CharOverride-2">Sexul în comunism</span>, <span class="CharOverride-2">Clasa de mijloc</span>, <span class="CharOverride-2">Holocaust și gulag</span>, <span class="CharOverride-2">De la elitele disidente la intelectualii publici</span>, <span class="CharOverride-2">Cât de înapoiați suntem</span>, <span class="CharOverride-2">Străinătate, că-i mai bună decât toate? </span>etc. Sunt prezenți, pe lângă membrii consiliului editorial sau ai redacţiei, Pavel Şuşară, Nicolae Manolescu, Horia Bernea, Dan C. Mihăilescu, Horia-Roman Patapievici, Neculai Constantin Munteanu, Irina Nicolau, Teodor Baconsky, Mihai Zamfir, Costache Olăreanu, Mircea Dinescu, Stelian Tănase ş.a. Primul dosar care se ocupă în totalitate de literatură, sub titlul <span class="CharOverride-2">Iară n-avem roman?</span>, apare în octombrie 1995. George Pruteanu susţine până la mijlocul lui 1998 o „cronică literară de tranziţie”, în care se opreşte cu precădere asupra scrierilor de frontieră (memorialistică, jurnale, publicistică); rubrica va fi înlocuită de „Bon de lectură”, semnat prin rotaţie de mai multe nume. Titularii cronicii literare pot fi însă considerați Marius Chivu (pentru cartea autohtonă) și Claudiu Constantinescu (pentru cartea străină); li se alătură Simona Sora. Un dosar dedicat lui M. Eminescu, îngrijit de Cezar Paul-Bădescu în numărul 265 din 1998, îşi propune să rediscute locul ocupat de poet în imaginarul colectiv. Se declanşează un scandal cultural de proporţii, din cauza violenţei care animă  o parte a textelor: T.O. Bobe introduce conotaţii licenţioase în comentarea imaginii lui Eminescu, Cristian Preda califică drept „nule” „rudimentele” de gândire politică ale gazetarului, Răzvan Rădulescu mărturiseşte că poezia eminesciană îl „lasă rece”, în timp ce proza i se pare „greoaie”, „discursivă, plicticoasă”, „sub nivelul minimei lizibilităţi”; Z. Ornea avertizează asupra „primejdioasei sanctificări a operei eminesciene”; Nicolae Manolescu pledează pentru „despărţirea” temporară de Eminescu, singura în măsură să permită o recuperare autentică; Mircea Cărtărescu schițează un portret grotesc al omului Eminescu, într-un text-colaj compus exclusiv din referinţe negativ-„demitizante”, în care imaginea poetului este retuşată prin acumularea de gros-planuri triviale identificate în textele unor contemporani („Titi cel păros” etc.). În numărul 266 apare o primă replică la aceste luări de poziţie, a lui Sorin Şerb, care le acuză de „huliganism cultural”. Un alt număr reia, sub genericul <span class="CharOverride-2">Dreptul  anonimilor la opinie</span>, ideile din numărul 265, expunându-le într-o perspectivă autojustificativă. Profilul publicației nu se schimbă semnificativ după transformarea <span class="CharOverride-1">D.</span> în <span class="CharOverride-1">D.v.</span> și după modificarea statutului instituțional dintr-o revistă subvenționată de la buget într-o publicație aflată pe piața liberă. Devine mai pregnant, totuși, un anumit spirit neoconservator inspirat și de evoluția lui Andrei Pleșu (acum doar director fondator) între relativismul ironic din anii ’90 și certitudinile mai apăsate din anii 2000. Un număr de bilanţ este 52/2005, construit în jurul temei <span class="CharOverride-2">11+1 ani de Dileme</span>; cu acest prilej, Dan C. Mihăilescu mărturisește: „«Dilema» este, se știe, cea mai bine scrisă revistă din România. [...] Îmbibată cultural, gâlgâind de talent scriitoricesc, mucalită și savuroasă, cultivând aluzivul în foitaj, catifeaua și nu rindeaua, bunul elitism și bunul scepticism, nu optimismul nărod și nici fatalismul de tarabă” (<span class="CharOverride-2">Misiuni pentru Narcis</span>). Într-un editorial din 2009 Andrei Pleșu constată totuși, nu fără regret, că spiritul caragialian al gazetei e pe cale să apună, alte tabuuri și permisivități imprimând publicației o altă orientare, de unde și propunerea unei schimbări de titulatură – <span class="CharOverride-2">Dilema nouă</span>; va reveni asupra temei în 2010, când, observând că „dilematicii” de vocație rămân încă o raritate în România, prevede că „gazeta noastră e destinată să aibă viață lungă”. Printre noii semnatari se numără Șerban Foarță, Selma Iusuf, Constanța Vintilă-Ghițulescu, Sever Voinescu și Maria Iordănescu. Dosarul <span class="CharOverride-2">De 18 ani printre dileme</span> (362/2011) reia analiza începuturilor, vorbind despre neîncrederea și nedumerirea care planaseră iniţial asupra publicaţiei. Dintre numeroasele rubrici se rețin: „Situațiunea”, „Pe ce lume trăim”, „Tâlc-şhow”, „Ieri cu vedere spre azi”, „La zi în cultură”, „Regimul artelor și munițiilor”, „La centru ... la margine”, „Locuri comune”, „Din polul plus”, „Mass-comedia”. La „Cronica cinematografică” scriu Alex. Leo Șerban și Andrei Gorzo, Alice Georgescu ține cronica teatrală, iar Matei Florian se ocupă de recenziile muzicale. Rubrica TV o asigură Cezar Paul-Bădescu. Numărul 90/2005 dezbate primele două volume din <span class="CharOverride-2">Dicționarul general al literaturii române</span> (Paul Cernat, Ștefan Borbély, Ion Simuț). Marius Chivu coordonează tema <span class="CharOverride-2">Cine mai crede în critica literară?</span>, avându-i semnatari pe Paul Cernat, Denisa Comănescu, Alexandru Matei, Dan C. Mihăilescu, Ioana Pârvulescu (163/2007). <span class="CharOverride-2">De ce citim literatură? </span>este genericul temei din numărul 242/2008; numărul 314/2010 ia în dezbatere „starea limbii române”, pentru ca un an mai târziu, „cazul” Emil Cioran să facă obiectul numărului 385. Scandalul declanșat de proiectul <span class="CharOverride-2">Freedom for Lazy People</span>,<span class="CharOverride-2"> </span>în cadrul Institutului Cultural Român din New York, nu trece neobservat, numărul 238/2008 abordând problema „adevăratei povești a Poneiului roz”. Deși rare, traducerile sunt totuși prezente. Dan Stanciu oferă versiunea românească a zece poeme de Victor Brauner. În schimb, interviurile abundă. Andrei Pleșu se întreține cu Petre Roman pe marginea Revoluției din decembrie 1989, după ce, în același număr, Tita Chiper dialogase cu Lena Constante; Roxana Călinescu stă de vorbă cu Emil Brumaru, iar Alina Jantera cu regizorul Cristi Puiu. În 2009 Andrei Manolescu semnează interviuri cu prozatorul Filip Florian, cu Andra Rotaru și Sanda Golopenția, iar Cristina Hermeziu cu Magda Cârneci, iar mai târziu Nora Iuga răspunde întrebărilor Rodicăi Binder. Hebdomadarul propune și câteva suplimente: „Vineri”, „Cărțile copilăriei”, „Dilema studiilor postuniversitare”, „Dilemarh”, „Dilemateca”. Alți colaboratori: George Banu, Mihai Coman, Lucia Terzea-Ofrim, Lucian Mândruță, Codrin Liviu Cuțitaru, William Totok, Claude Karnoouh, Luca Niculescu, Daniel Dăianu. &#9;  <span class="Semnatura">V.T., D.B.</span></p>
			<p class="Heuristica_PRIMUL_Semnat"><span class="titlu-12">DILEMATECA</span>, magazin cultural care apare la București, lunar, începând cu 25 mai 2006, ca supliment al revistei „Dilema veche”. Editori coordonatori: Simona Sora, Marius Chivu și Claudiu Constantinescu; senior editor: Mircea Vasilescu; secretar general de redacție: Matei Martin (până în 2008, când devine editor coordonator, lăsându-i locul lui Matei Pleșu). Prezentarea grafică a celor aproape o sută de pagini color îi aparține lui Dan Stanciu. Purtând subtitlul „Scrieri. Autori. Lecturi”, <span class="CharOverride-1">D. </span>se înrudește cu revista franceză „Lire” prin promovarea jurnalismului cultural în detrimentul criticii academice ori ideologice, care, cum constată Mircea Vasilescu în articolul-program, ar caracteriza celelalte publicații literare din postcomunismul românesc: <span class="CharOverride-1">D.</span> „se adresează celor cărora le place să citească. Nu face «cultură mare», nu pune pietre de temelie, nu ține tot timpul degetul la tâmplă, nu ridică literatura pe soclu. Încearcă să prezinte, viu și atractiv, scrieri și autori. E un fel de «călăuză» a cititorilor [...] nu-și declară vreun program, nici ideologic,<span class="CharOverride-2"> </span>nici estetic. Poate doar un program sentimental și cam<span class="CharOverride-2"> </span>idealist: să fie citită cu plăcere și folos”. Atât discursul analitic, cât și tematica articolelor sunt menite să susțină această filosofie editorială, adresându-se cititorului dornic de o informare variată. Dovezi în acest sens oferă dosarele, interviurile (cu Orhan Pamuk, Margaret Atwood, Amos Oz, António Lobo Antunes, John Barth, Salman Rushdie), precum și anchetele coordonate de Marius Chivu, cele mai multe etalând o atitudine nonconformistă, când nu de-a dreptul eretică în raport cu <span class="CharOverride-2">establishment</span>-ul cultural autohton. Numere dedicate relației dintre fotbal, film, muzică, medicină, internet și literatură, benzilor desenate, cărților pentru copii ori lui Moș Crăciun, erotismului, literaturii de consum și celei a minorităților etnice și sexuale, oamenilor „din umbră” ai industriei de carte (editori, traducători, corectori, graficieni, organizatori de târguri și de festivaluri) includ sau alternează cu răspunsuri ale scriitorilor români la întrebări privind cele mai insolite subiecte: tabieturi și metehne, animale de companie, cărţile pe care ar fi vrut să le scrie, credința în zodii și astre, trăsături comune cu proprii copii/părinți, partea favorită/detestată a corpului, versul/poemul eminescian preferat, desenele animate favorite, muzica din ipod-ul personal, primul televizor, cele mai atrăgătoare personalități/personaje din istoria literaturii române etc. Totodată, rubricile permanente urmăresc relativizarea câtorva dintre prejudecățile despre literatură sau despre receptarea sa. Astfel, la rubrica „Decupaje”, Al. Călinescu exemplifică relevanța unor problematici aparent minore sau marginale prin extrase memorabile din scrierile unor autori majori, sub genericul „Crai de Cartea-Veche” Ștefan Agopian descoperă cărți și creatori uitați prin anticariate, în „Recitiri” Matei Călinescu propune (auto)revizuiri intrigante, iar Ion Vianu („Portrete interioare”) și Vasile Dem. Zamfirescu („Scriitori pe divan”) oferă mostre de critică psihanalitică, rareori întâlnită în presa culturală autohtonă. Texte incisive despre apariții editoriale debile estetic, dar finanțate din bani publici scrie Ioana Bot („Cărți de plastic”), iar Răzvan Petrescu („Cartea de noapte”) sancționează savuros prozele erotice sau pornografice promovate drept literatură valoroasă. De un exotism manifest sunt paginile despre diversele forme ale artei gastronomice, semnate de Sanda Nițescu („Preparate din carte”), sau cele în care Constantin Vică evaluează impactul cultural al noilor tehnologii („Tehnodrom”). Deși scrise în bună măsură de universitari și de cercetători științifici, recenziile apelează de obicei la un limbaj analitic accesibil, sunt preponderent pozitive în evaluări, reflectând cel mai adesea preferințele și recomandările de lectură ale autorilor. Despre literatura română și străină, despre critică, teorie și istorie literară, eseu și memorii se pronunță Sanda Cordoș, Paul Cernat, Luminița Corneanu, Alexandru Matei, Gabriela Gheorghișor, Florina Pîrjol, Adina Dinițoiu, Florin Irimia, Elena Crașovan, Alexandru Budac, Gabriela Glăvan, Adriana Stan, Codrin Liviu Cuțitaru, Ștefania Mihalache, Bogdan Alexandru Stănescu. Alți colaboratori acoperă domenii cărora <span class="CharOverride-1">D.</span> le oferă o atenție aparte: Adrian Cioroianu și Bogdan Murgescu – istorie, Alexander Baumgarten – filosofie, Bogdan Barbu – politologie, Victor Popescu – psihologie, Constanța Vintilă-Ghițulescu și Alexandru Ofrim – mentalități, Alice Popescu – spiritualitate, Michael Haulică – science-fiction, Adina Popescu – carte pentru copii. De o susținere consistentă beneficiază mai ales prozatorii și poeții asimilați generației douămiiste (Dan Lungu, Filip Florian, Matei Florian, Sorin Stoica, Răzvan Rădulescu, Lucian Dan Teodorovici, Radu Pavel Gheo, Dan Coman, Radu Vancu, Elena Vlădăreanu ș.a.), dar și scriitori consacrați ca Mircea Cărtărescu, Angela Marinescu, Gabriela Adameșteanu, Emil Brumaru, Cristian Teodorescu, Gheorghe Crăciun, Petru Cimpoeșu, Daniel Vighi, Radu Aldulescu, Ovidiu Nimigean ș.a. &#9; <span class="Semnatura">Cs.B.</span></p>
			<div class="_idGenObjectLayout-1">
				<div id="_idContainer025">
					<div id="_idContainer023" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DIMA</span><span class="CharOverride-1">, Al. <br />[Alexandru]</span> (17.X.1905, Turnu Severin – 19.III.1979, Bucureşti), estetician, etnolog, istoric literar, comparatist. </p>
					</div>
					<div id="_idContainer024" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_D2_Descantec-Dinescu_141-203-web-resources/image/DIMA_AL3.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Terezei şi al lui Alexandru Dima, mecanic la CFR. După liceul din orașul natal, urmează Facultatea de Litere şi Filosofie a Universităţii Bucureşti, în 1929 obţinând licenţa în filosofie şi, complementar, în limba şi literatura italiană. Activează ca profesor secundar la Râmnicu Vâlcea, pe urmă la Sibiu, unde în 1932 înfiinţează Gruparea Intelectuală Thesis, al cărei îndrumător și, din 1934, președinte este. Asociația promovează ceea ce <span class="CharOverride-1">D</span>. va numi „localismul creator”, mișcare încurajată prin întruniri și conferințe publice, expoziții cu cărțile autorilor sibieni din trecut și din prezent, editarea unui „buletin” precum și a unei colecții speciale, intitulată „Publicațiile Grupării Intelectuale «Thesis»”, în cadrul căreia își publică în 1935 micromonografia <span class="CharOverride-2">Al. Odobescu </span>(construită pe teza că, încă de la <span class="CharOverride-2">Viitorul artelor în România</span>, Odobescu se definește drept „ctitorul educației artistice a neamului”), iar în 1938 studiul <span class="CharOverride-2">„Cei mai rodnici ani ai vieții” lui George Coșbuc. Poetul la Sibiu</span>. <span class="CharOverride-1">D</span>. este singurul menționat de Mircea Vulcănescu în conferința <span class="CharOverride-2">Tendințele tinerei generații în domeniul social și economic</span> (20 februarie 1934) la capitolul „regățeni tineri cu rosturi deosebite în mișcarea culturală ardeleană”. În 1936–1937 la Berlin, apoi (1938–1939) la München, se specializează în estetică, istoria artelor şi etnografie. Doctor în filosofie al Universităţii Bucureşti cu teza <span class="CharOverride-2">Conceptul de artă populară </span>(publicată în 1939), între 1942–1943 funcținează ca lector de limba şi literatura română la Universitatea din Viena. Revenit în ţară, este numit suplinitor (1944), apoi titular (1945) al  Conferinţei de estetică literară a Universităţii din Iaşi. În 1966 e transferat la Universitatea Bucureşti ca titular al Catedrei de literatură universală şi comparată. Este, de la înfiinţare până în 1966, și director al Centrului de Lingvistică, Istorie Literară şi Folclor al Academiei Române din Iaşi. Din 1967 până în 1973 conduce Institutul de Istorie şi Teorie Literară „G. Călinescu”. Membru corespondent al Academiei Române şi membru fondator al Academiei de Ştiinţe Sociale şi Politice, este și redactor responsabil în comitetul de redacţie al volumului II al tratatului <span class="CharOverride-2">Istoria literaturii române</span>, apărut în 1968. A debutat în 1922, pe când era elev, în „Universul literar”cu un articol despre simbolism, dar semnificativă va fi prezenţa, începând din 1925, în revista „Datina” din Turnu Severin, din a cărei redacţie avea să facă apoi parte (1930–1932). Notele de lectură, versurile, proza scurtă, memorialistica de călătorie ș.a. publicate în această revistă în anii 1925–1929 sunt semnate cu pseudonimele Dimitrie Sandu și D. Gerariu. În cuvântul introductiv la culegerea de studii și articole <span class="CharOverride-2">Aspecte și atitudini ideologice</span>, din 1933, autorul menționează că în paginile revistei „Datina” „s-a desfășurat cu predilecție activitatea noastră în ultimii cinci, șase ani”. Va mai colabora cu studii şi recenzii în revistele „Secolul”, „Roma”, „Provincia literară” (Sibiu), „Sibiul literar”, „Thesis”, „Viața românească”, „Transilvania” (1934–1940), publicație din a cărei redacție de asemenea a făcut parte o vreme, „Luceafărul”, „Ethos”, „Ramuri”, „Gând românesc”, „Familia”, „Pagini literare”, „Revista Fundațiilor Regale”, iar după 1947 în „Contemporanul”, „Iașul nou” și „Iașul literar”, „Cronica”, „Gazeta literară”/„România literară”, „Tribuna”, „Steaua”, „Astra”, „Viața ro&#173;mânească”, „Transilvania”, „Rumänische Rund&#173;schau”, „Cronica”, „Limbă și literatură”, „Revista de istorie şi teorie literară”, „Synthesis” ş.a. </p>
			<p class="Heuristica-BASE">Încă de la volumul <span class="CharOverride-2">Aspecte și atitudini ideologice</span>  <span class="CharOverride-1">D</span>. s-a profilat ca un critic al ideologiilor culturale, abordate de pe poziții moderate și conciliante. Căutând o soluție de compromis între tradiționalismul autohtoniștilor și modernismul europenizant, el intra  însă în contradicție, afirmând pe de o parte, cu adresă polemică antilovinesciană, existența unei tradiții și pledând  cauza „naționalizării” ei, pe de alta, constatând lipsa de conținut a tradiționalismului gândirist, atâta vreme cât, cum susține el, ortodoxia fusese apanajul doar al unei minorități cultivate, singura știutoare de carte slavonă. Contradicția nu a scăpat lui Mircea Vulcănescu, care o denunța cu amenitate în articolul <span class="CharOverride-2">Tradiționalism fără tradiție sau Bonjurism gen 1934</span>. Oricum ar fi însă interpretată poziția sa în problema tradiționalism versus modernism, cert este că <span class="CharOverride-1">D</span>. se afirmă de la bun început și se confirmă neîncetat ca un gânditor situat între extreme și care se manifestă ca un factor de mediere mai degrabă contemplativ decât ca unul mânat de activisme exclusivist-partizane. Problematica din această carte revine în 1938 în cea intitulată <span class="CharOverride-2">„Fenomenul românesc” sub noi priviri critice</span>. Noua culegere, preponderent constatativă și rod al unui spirit sistematic și cu vocația didactică a esențializării, nu e totuși lipsită de accent axiologic, începând cu sintagma citată în titlu  (<span class="CharOverride-1">D</span>. crezând, ca și C. Rădulescu-Motru, de la care o preia, în existența unui „«fenomen românesc» specific”) și continuând cu prezentarea metodelor și teoriilor (la doctrinarul „românismului”, apoi la Nichifor Crainic, Lucian Blaga, Camil Petrescu). Venind cu o formație solidă în filosofie și estetică (este probabil motivul esențial pentru care G. Călinescu, în <span class="CharOverride-2">Istoria</span>... din  1941 va folosi formula „cultul profesor Al. Dima”), l-a preocupat componenta metafizică a operei lui Eminescu (<span class="CharOverride-2">Motive hegeliene în scrisul eminescian</span>, 1934), afirmând, în opoziție cu G. Călinescu, existența unei influențe hegeliene active în epoca studenției și care, după 1874, se convertește într-un  antihegelianism „global”, nu însă fără a conserva „anume idei hegeliene din tinerețe”: „concepția «etern-prezentului» în istorie, a incognoscibilității principiului lumii, a «vicleniei rațiunii» și mai ales ideologia sa politică, în speță filosofia statului”. Din precupări similare a ieșit și studiul mai amplu <span class="CharOverride-2">Afinități elective: Titu Maiorescu și Goethe</span>, publicat iniţial în septembrie 1940 în „Revista Fundațiilor Regale”. La baza acțiunii de ecarisaj și de întemeiere a lui  Maiorescu ar sta „primatul caracterului luptător”, „neastâmpărul faustic”, moștenite de la  marele german. Un accent în plus de teoretizare și sistematizare se află în cărțile sale de estetică de după 1940, putându-l interesa și astăzi pe istoricul ideilor literare românești, așa cum acestea sunt decelate de <span class="CharOverride-1">D</span>. din gândirea preponderent aplicativă a lui G. Ibrăileanu, Paul Zarifopol, Mihai Ralea (plasați sub semnul „fragmentarismului estetic”), E. Lovinescu, G. Călinescu (ambii ilustrând, din pricini și în moduri diferite, „formele sceptice ale esteticei”), Vasile Pârvan, Crainic, Blaga (tustrei ilustrând estetica „metafizică”), Tudor Vianu, care vine cu „perspectivele etice”, așadar cu conceptul artei „ca formă exemplară a muncii și ideal general”. Autorul <span class="CharOverride-2">Esteticii</span> este propus ca model în domeniu: „adevărat întemeietor”, Vianu „rămâne metodologic pilduitor pentru orice strădanie autentică pe tărâmul disciplinei noastre”. Au urmat, desprinse din același trunchi tematic și metodologic, sintezele <span class="CharOverride-2">Probleme estetice</span> (1943) și <span class="CharOverride-2">Domeniul esteticei</span> (1947). În paralel cu aceste lucrări, sub influența școlii sociologice a lui Dimitrie Gusti ca și a unor autori germani contemporani,  <span class="CharOverride-1">D</span>. se orientează către cercetarea fenomenului etnofolcloric, dând mai întâi, în 1936, <span class="CharOverride-2">Zăcăminte folclorice în poezia noastră contemporană </span>(distinsă de Comitetul pentru premierea scriitorilor tineri needidați, instituit de către Gusti ca ministru al Instrucțiunii). Lucrarea, subsidiar polemică în măsura în care vizează purismul estetic al criticii, își propune un exercițiu de „minier critic”, autorul fiind convins, într-un moment de maximă intelectualizare a liricii, că „și cea mai modernă sensibilitate și concepție artistică are posibilitatea de a-și selecta un material consonant din imensul și variatul tezaur folcloric”. Materialul explorat, prelevat în mare parte din lirica celor mai proeminenți poeți interbelici – Arghezi, Barbu, Blaga, Voiculescu, Maniu, dar și Nichifor Crainic –, este sistematizat urmând trei mari categorii de fapte folclorice: credințe, obiceiuri, literatură populară. Cercetătorul pornește de la imperativele tematico-stilistice ale poeziei moderne (vis, mister, vrajă, mistică, într-un cuvânt zona iraționalului) și le regăsește filonul în descântece, blesteme, bocete, medicină populară. Revendicată tot de la preferința pentru mister, poezia religioasă cultă, constată judicios <span class="CharOverride-1">D</span>., „n-a cunoscut nicicând acea elevare transcendentă a misticii apusene”, așa făcându-se că „într-un moment atât de prielnic misticismului religios, poezia românească nu și l-a putut anexa, totuși, decât sub forma unor lăudabile intențiuni programatice sau a unor realizări ce – sub impulsul folcloric – au devenit laice”. Se mai desprinde și „un anume primitivism  cult și rafinat, uneori voit și simulat”, cum și folosirea folclorului ca „simplu element formal, […] ca un instrument întru obținerea unor efecte emoționale”. Cercetarea din 1936, care rămâne un punct de referință în materie de relații între literatura cultă și creația populară, este urmată, în aceeași arie tematică, de <span class="CharOverride-2">Conceptul de artă populară</span> (1939; Premiul „G. Vernescu” al Academiei Române): pe de o parte, lucrare marcat teoretică, cu vast fundament bibliografic la zi, preponderent german, pe de alta, bazată pe cercetări (anchete) de teren, ambele abordări urmărind separarea conceptului de artă populară de cel de artă cultă și de artă primitivă, totul într-un complex și nuanțat joc de întretăieri și disocieri, atât în privința funcțiunilor, cât și în cea a „dinamicii procesului” de creație și a circulației. Reperul din urmă, circulația, este considerat definitoriu pentru conceptul de artă populară, atât în faza lui „distructivă”, cât și în cea „constructivă”. Sub influența școlii sociologice a lui D. Gusti, autorul <span class="CharOverride-2">Conceptului de artă populară </span>realizează și o solidă monografie de profil, bazată tot pe anchete de teren, dar cu accent pe temele etnofolclorice, despre satul făgărășan Drăguș (cartea apare în 1945). De numele lui <span class="CharOverride-1">D</span>. se leagă conceptul „localism creator”, pe care în culegerea de studii <span class="CharOverride-2">„Fenomenul românesc” sub noi priviri critice</span> îl definește drept „cunoaștere a realității și valorificare în creație a latențelor specifice și pitorești ale locului”. Materializarea conceptului vizează cu deosebire spațiul cultural transilvan, căci mai departe definiția  „localismului creator” se întregește cu dezideratul „stimulării culturale a centrelor urbane, oferind astfel puternicei ofensive minoritare opere ale spiritului nostru național”. Ca „justificare etică”, programul își propune de a-i „salva pe intelectualii provinciali de teribilul naufragiu al cotidianei profesionalizări”, a-i îndepărta de „spiritul cafenelei, ucigător de avânturi” și a le facilita deschiderea spre universal. Conceptul și programul, preluate de Gruparea Intelectuală Thesis, nu au rămas fără ecou în presa vremii din Transilvania (reacții favorabile în „Familia” și „Blajul”, reproduse în „Revista Fundațiilor Regale”) și din Capitală (Mircea Eliade le comentează în „Vremea”). Atât de promițător începută, confirmată de câteva lucrări de referință, cum și de acțiuni culturale realiste și viguroase, activitatea de după 1947 a lui <span class="CharOverride-1">D</span>. i-a deservit imaginea. Pe de o parte, sub presiunea vremurilor și din conformism, el își părăsește vechile direcții de cercetare, atât ca metodologie (fatalmente limitată, mai ales în anii ’50, la tezele marxismului, în versiunea lor trunchiată și restrictivă, stalinistă), cât și tematic. Vechea înclinație de abordare pozitivă și judicioasă a fenomenelor literare nu dispare (studiile de tip monografic despre Alecu Russo și G. Ibrăileanu stau mărturie), însă e pusă în umbră de ideologizarea discursului istorico-literar. Pe de altă parte (componenta civilă devenind de neînlăturat în acest veritabil „caz” în care biografia a adus severe deservicii bibliografiei), imaginea îi este deteriorată de acceptarea unor funcții administrative care, comparativ cu antecesorii, îi depășeau statura și prestigiul: șefia Catedrei de literatură universală și comparată, condusă înainte de Tudor Vianu, și direcția Institutului de Istorie și Teorie Literară,  deținută anterior de G. Călinescu,  ambele funcții fiindu-i încredințate pe când congeneri ca Șerban Cioculescu sau Vladimir Streinu se aflau în plină activitate și glorie literară, iar un emul sensibil mai tânăr, Adrian Marino, producea lucrări într-un domeniu comun cu al lui<span class="CharOverride-1"> D. </span>cel de acum, comparatismul. Astfel formula difamantă „a venit la București pe două sicrie” s-a dovedit greu de șters – cum o arată multe din paginile de istorie literară și memorialistice incriminatorii apărute despre el după 1989 (de pildă, Marian Popa). Devenit principal purtător oficial de cuvânt al comparatismului românesc, elaborează și lucrări în domeniu: <span class="CharOverride-2">Conceptul de literatură universală și comparată</span> (1967), <span class="CharOverride-2">Principii de literatură comparată</span> (1969). Ca de obicei este vorba de cercetări bazate pe o solidă documentare în bibliografia românească și mai ales străină, întocmind o sinteză la zi sistematică, limpede și riguroasă a materiei, însă de data aceasta fără a aduce și noutăți de referință în domeniu. Mai originală este lucrarea <span class="CharOverride-2">Aspecte naționale ale curentelor literare</span> <span class="CharOverride-2">internaţionale</span> (1973), la origine un curs special ținut la Universitatea București în 1971–1972. Demonstrația se axează pe sublinierea contribuției românești, care uneori deține prioritatea în plan european (nu trebuie să se deducă din asta că autorul e un protocronist <span class="CharOverride-2">avant la date</span>), cum e cazul criticii deterministe marxizante a lui C. Dobrogeanu-Gherea. În ceea ce are ea mai original și mai valoros, opera lui <span class="CharOverride-1">D</span>. se oprește însă la anul 1947. </p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Tradiționalismul lui Mihail Eminescu</span>, Turnu Severin, 1929; <span class="CharOverride-2">Aspecte și atitudini ideologice</span>, Turnu Severin, 1933; <span class="CharOverride-2">Motive hegeliene în scrisul eminescian</span>, Sibiu, 1934; <span class="CharOverride-2">Al. Odobescu (privire sintetică asupra operei și personalității)</span>, Sibiu, 1935; <span class="CharOverride-2">Zăcăminte folclorice în poezia noastră contemporană</span>, București, 1936; <span class="CharOverride-2">„Cei mai rodnici ani ai vieții” lui George Coșbuc. Poetul la Sibiu</span>, Sibiu, 1936; <span class="CharOverride-2">„Fenomenul românesc” sub noi priviri critice</span>, Craiova, 1938; <span class="CharOverride-2">Conceptul de artă populară</span>, București, 1939; <span class="CharOverride-2">Sibiu. Cu 55 figuri în text</span>, București, 1940; <span class="CharOverride-2">Gândirea românească în estetică</span>, Sibiu, 1943; ed. îngr. și pref. Mircea Muthu, Cluj-Napoca, 2003; <span class="CharOverride-2">Probleme estetice</span>, Sibiu, 1943; <span class="CharOverride-2">Drăguș – un sat din Țara Oltului (Făgăraș)</span>, București, 1945; <span class="CharOverride-2">Domeniul esteticei</span>, București, 1947; ed. îngr. și introd. Petru Ursache, Iași, 1998; <span class="CharOverride-2">Concepția despre artă a lui G. Ibrăileanu</span>, București, 1955; <span class="CharOverride-2">Alecu Russo</span>, București, 1957; <span class="CharOverride-2">Studii de istorie a teoriei literare românești</span>, București, 1962; <span class="CharOverride-2">Conceptul de literatură universală și comparată</span>, București, 1967; <span class="CharOverride-2">Principii de literatură comparată</span>, București, 1969; <span class="CharOverride-2">Arta populară și relațiile ei</span>, București, 1971; <span class="CharOverride-2">Aspecte naționale ale curentelor literare internaționale</span>, București, 1973; <span class="CharOverride-2">Dezbateri critice</span>, București, 1977; <span class="CharOverride-2">Viziunea cosmică în poezia românească</span>, Iași, 1982. <span class="CharOverride-1">Traduceri:</span> Paul van Tieghem, <span class="CharOverride-2">Literatura comparată</span>, pref. trad., București, 1966; <span class="CharOverride-2">Epopeea lui Ghilgameș</span>, București, 1966 (în colaborare cu Virginia Șerbănescu).</p>
			<p class="Heuristica___m_RPR"><span class="CharOverride-1">Repere bibliografice:</span> Călinescu, <span class="CharOverride-2">Opere</span>, I, <span class="CharOverride-2">478</span>, II, <span class="CharOverride-2">314–319</span>, III, <span class="CharOverride-2">436–444</span>, <span class="CharOverride-2">1487–1488</span>; Emil Cioran, <span class="CharOverride-2">„Aspecte şi atitudini ideologice”</span>, „Azi”, 1933, 3; Chinezu, <span class="CharOverride-2">Pagini</span>, <span class="CharOverride-2">247–251</span>;  Constantinescu, <span class="CharOverride-2">Scrieri</span>, II, <span class="CharOverride-2">445–464</span>; Mircea Vulcănescu, <span class="CharOverride-2">Tradiţionalism</span> <span class="CharOverride-2">fără</span> <span class="CharOverride-2">tradiţie sau Bonjurism gen</span> <span class="CharOverride-2">1934</span>, CL, 1934, 2; Paul Zarifopol, <span class="CharOverride-2">„Motive hegeliene în scrisul eminescian”</span>,<span class="CharOverride-2"> </span>RFR, 1934, 5; Paul Zarifopol, <span class="CharOverride-2">Despre ideologia lui M. Eminescu</span>, RFR, 1934, 5; Mircea Eliade, <span class="CharOverride-2">„Al. Odobescu”</span>, F, 1935, 3; Șuluțiu, <span class="CharOverride-2">Scriitori</span>, <span class="CharOverride-2">359–361</span>; Gh. Vrabie, <span class="CharOverride-2">„Conceptul de artă populară”</span>, G, 1940, 1; Perpessicius, <span class="CharOverride-2">Opere</span>, IX, <span class="CharOverride-2">316–317</span>; D. Gusti, [<span class="CharOverride-2">Raport de premiere – „Conceptul de artă populară”</span>], AAR, t. LXI, 1940–1941; Şerban Cioculescu, <span class="CharOverride-2">Un suflet mare: Alecu Russo</span>, GL, 1957, 41; Liviu Rusu,<span class="CharOverride-2"> „Conceptul de literatură universală și comparată”</span>,<span class="CharOverride-2"> </span>VR, 1967, 12; Dan Grigorescu, <span class="CharOverride-2">„Principii de literatură comparată”</span>,<span class="CharOverride-2"> </span> RITL, 1969, 4;  Balotă, <span class="CharOverride-2">Labirint</span>, <span class="CharOverride-2">412–416</span>; Adrian Fochi, <span class="CharOverride-2">„Arta populară și relațiile ei”</span>, RITL, 1971, 3; Bucur, <span class="CharOverride-2">Istoriografia</span>, <span class="CharOverride-2">563–567</span>; Crohmălniceanu, <span class="CharOverride-2">Literatura</span>, III, <span class="CharOverride-2">446–447</span>; <span class="CharOverride-2">Omagiu profesorului Al. Dima</span>, coordonator A. Loghin, Iași, 1975; Paul Cornea, <span class="CharOverride-2">Conceptul de istorie literară în cultura românească</span>, București, 1978, <span class="CharOverride-2">67–68</span>; Dobrescu, <span class="CharOverride-2">Foiletoane</span>, I, <span class="CharOverride-2">64–67</span>; Mihăilescu, <span class="CharOverride-2">Conceptul</span>, II, <span class="CharOverride-2">195–200</span>;  <span class="CharOverride-2">In memoriam. Alexandru Dima</span>, coordonator I.D. Lăudat, Iași, 1979; Velea, <span class="CharOverride-2">Universaliști</span>, <span class="CharOverride-2">39–48</span>; Mănucă, <span class="CharOverride-2">Perspective</span>, <span class="CharOverride-2">198–210</span>; <span class="CharOverride-2">Dicț. esențial</span>, <span class="CharOverride-2">248–250</span>; Mircea Muthu, <span class="CharOverride-2">Studii de estetică românească</span>, Cluj-Napoca, 2005, <span class="CharOverride-2">60–67</span>; Datcu, <span class="CharOverride-2">Dicț. etnolog.</span>, <span class="CharOverride-2">324–325</span>; Popa, <span class="CharOverride-2">Ist. lit</span>., II, <span class="CharOverride-2">1061</span>, <span class="CharOverride-2">passim</span>. &#9;<span class="CharOverride-3">N.M.</span></p>
			<p class="Heuristica-PRIMUL"><span class="titlu-12">DIMA</span><span class="CharOverride-1">, Simona-Grazia </span>(7.X.1958, Timişoara), poetă, eseistă. Părinţii, Valentina Dima şi Simion Dima, sunt scriitori. <span class="CharOverride-1">D.</span> a urmat la Timişoara Liceul „C. Diaconovici-Loga” (1974–1978) şi Facultatea de Filologie, secţia engleză–română (1978–1982). Traseul ei profesional include un an de profesorat la Variaş, în judeţul Timiş, apoi un an ca traducătoare la Electromotor Timişoara, după care, din 1984, a funcţionat ca bibliotecară la Biblioteca Judeţeană Timiş. Din 1990 se angajează ca traducătoare la sucursala Timişoara a Institutului de Studii şi Proiectări Energetice din Bucureşti. În 2000 pleacă la Bucureşti, în centrala aceluiaşi institut, dar peste un an intră în redacţia revistei „Contemporanul – Ideea europeană”, iar în 2003 trece ca muzeograf, pentru scurtă vreme, la Muzeul Literaturii Române, fiind apoi redactor de rubrică la „Revista română de sociologie” („Romanian Journal of Sociology”), publicaţie a Institutului de Sociologie „D. Gusti” al Academiei Române. A debutat în „Almanahul literar” (1978) cu poemul <span class="CharOverride-2">În lumina ce creşte</span>, ulterior semnând în volumul colectiv de poezie <span class="CharOverride-2">Caietul debutanţilor pe 1980–1981. </span>Prima carte personală,<span class="CharOverride-2"> Ecuaţie liniştită</span>, îi apare în 1985<span class="CharOverride-2">. </span>De-a lungul anilor, a colaborat cu poeme, cronici, eseuri, traduceri la numeroase reviste. Este prezentă în antologii publicate în ţară sau în străinătate. În 1998 i s-a acordat Premiul Uniunii Scriitorilor, Filiala Timişoara. Ca secretar al PEN-Clubului Român (din 2006), a participat la diverse conferinţe, festivaluri şi congrese internaţionale (Germania, Franţa, Italia, Slovenia, Republica Macedonia, Ungaria, Slovacia, Serbia).</p>
			<p class="Heuristica-BASE"><span class="CharOverride-1">D. </span>propune o poezie elaborată, de certă încărcătură livrescă, respectând echilibrul şi solemnitatea discursului. În timp, descoperind „căile beatitudinii”, lirica ei câştigă temperat în pasionalitate. <span class="CharOverride-1">D. </span>refuză sentimentalismul dulceag ori ludismul ironic-ingenios, nu agreează nici stilul aluziv, esopic, pe linie politică. Se refugiază într-un spaţiu utopic, în speranţa accederii la esenţe. Probabil că <span class="CharOverride-2">Noaptea romană </span>(1997) marchează explicit această detaşare. Autoarea inventează un loc poetic, fiindcă Abstrus şi Noremaion (ca „ţinut imponderabil”) sunt termeni toponimici, dar, mai important, sunt două tărâmuri inevitabil complementare. Poeta reuşeşte să privească „prin inima copilăriei” (norii sunt chiar „ochi ai bucuriei”) şi în acelaşi timp să convoace „părinţi sfătoşi”, învăluind himericu-i ţinut cu „o lumină sperioasă”. Convinsă că blândeţea stăpâneşte lumea, încearcă mântuirea prin confesiune. Sensibilă şi instruită, mai degrabă retractilă, <span class="CharOverride-1">D.</span> face din poezie „un crez trăit”. Cu migală de miniaturist, culege sunetul „păcatelor gândirii” şi vrea să atingă o împăcare luminoasă, stăpânită de solaritate, graţie, discreţie şi, neapărat, distincţie. De o candoare creativă deloc mimată, poeta dovedeşte „un calm tensionat”. Marcel Pop-Corniş desluşeşte „unele sensuri cvasiezoterice” chiar în versurile ei de început şi detectează acolo impersonalism şi ample ritualuri cosmice, ceea ce conferă discursului „o formă euristică”. Îmbătată de „urcuşul divin al frazei”, poeta redescoperă mirabilul. „Fiecare por al lumii” îngână un cântec, o dăruită revărsare de lumină îmbracă lumea în tihnă, bunătate şi îngăduinţă. O lume într-o zbatere, totuşi, tensionată de un „miracol asimetric”, atentând la spiritul geometric, la acel glacial lirism intelectualizat, bântuit de un „clocot exuberant”. Într-un context răvăşit de furii demitizante, poeta se încumetă să pledeze pentru resacralizare. Invocând o „altă vedere”, este încrezătoare în „văzul care niciodată nu piere”, crede că „să ştii să vezi e fericirea” (<span class="CharOverride-2">Ştiinţa văzului</span>). Autoarea face naveta între doi poli (copilul „bezmetic”/ râvnita înţelepciune „deplină”) și ezită fertil între o prospeţime ludică şi „focul ermetic”, aspirând la poemul cristalizat. O poezie de viziune, celebrând „iluminările”, etalând o dimensiune criptică, cum observa Radu Voinescu. Pe de altă parte, năzuind, prin lecturi ezoterice, spre „cartea ascunsă”, îşi citeşte cu atenţie confraţii, livrând calde exerciţii de admiraţie și jurnale de lectură în <span class="CharOverride-2">Labirint fără minotaur </span>(2008) sau în <span class="CharOverride-2">Blândeţea scorpionului </span>(2011). O antologie din 2006 (realizată în colaborare cu Aurelian Titu Dumitrescu), cuprinzând răspunsurile a 25 de scriitori cu privire la modelele poeziei franceze (Baudelaire, Verlaine, Rimbaud, Mallarmé), şi o traducere, <span class="CharOverride-2">Ramana Maharshi sau Calea cunoaşterii supreme </span>de Arthur Osborne (2003), îi completează bibliografia.</p>
			<p class="Heuristica___mici"><span class="CharOverride-1">SCRIERI</span>: <span class="CharOverride-2">Ecuaţie liniştită</span>,<span class="CharOverride-2"> </span>Bucureşti, 1985; <span class="CharOverride-2">Dimineţile gândului</span>,<span class="CharOverride-2"> </span>Timişoara, 1989; <span class="CharOverride-2">Scara lui Iacob</span>,<span class="CharOverride-2"> </span>Timişoara, 1995; <span class="CharOverride-2">Focul matematic</span>,<span class="CharOverride-2"> </span>Bucureşti, 1997; <span class="CharOverride-2">Noaptea romană</span>,<span class="CharOverride-2"> </span>Târgu Mureş, 1997; <span class="CharOverride-2">Confesor de tigri</span>,<span class="CharOverride-2"> </span>Botoşani, 1998; <span class="CharOverride-2">Călătorii apocrife</span>,<span class="CharOverride-2"> </span>Piteşti, 2002; <span class="CharOverride-2">Ultimul etrusc</span>,<span class="CharOverride-2"> </span>Timişoara, 2002; <span class="CharOverride-2">Dreptul rănii de a rămâne deschisă</span>,<span class="CharOverride-2"> </span>Bucureşti, 2003; <span class="CharOverride-2">Labirint fără minotaur</span>, postfaţă Mircea Horia Simionescu, Bucureşti, 2008; <span class="CharOverride-2">La ora fulgerului</span>,<span class="CharOverride-2"> </span>Cluj-Napoca, 2009; <span class="CharOverride-2">Blândeţea scorpionului</span>, Bucureşti, 2011; <span class="CharOverride-2">Interiorul lucrurilor</span>, Bucureşti, 2011; <span class="CharOverride-2">Unirea în duh</span> (în colaborare), Bucureşti, 2011.</p>
			<p class="Heuristica___m_RPR"><span class="CharOverride-1">Repere bibliografice:</span> Marcel Pop-Corniş, <span class="CharOverride-2">Vă prezentăm un tânăr poet: Simona-Grazia Dima, </span>O, 1980, 29; Vasile Popovici, <span class="CharOverride-2">O poetă</span>, O, 1986, 10; Adrian Dinu Rachieru, [<span class="CharOverride-2">Simona-Grazia Dima</span>], AST, 1987, 7, LCF, 1995, 43, „Zburătorul”, 1997, 1–3, CNT, 2000, 17, 2011, 2, CL, 2004, 2; Coşovei, <span class="CharOverride-2">Pornind</span>,<span class="CharOverride-2"> 175–178</span>; Al. Cistelecan, <span class="CharOverride-2">Scara graţiei</span>, LCF, 1995, 42; Ştefan Borbély, [<span class="CharOverride-2">Simona-Grazia Dima</span>], PSS, 1997, 10, APF, 2012, 2; Cornel Ungureanu, <span class="CharOverride-2">Simona-Grazia şi paradisurile poeziei</span>,<span class="CharOverride-2"> </span>O, 1998, 2; Diaconu, <span class="CharOverride-2">Feţele</span>, <span class="CharOverride-2">170–175</span>; Alexandru Lungu, <span class="CharOverride-2">Veghe neaburită</span>, „Argo” (Bonn), 1999, 20; Grigurcu, <span class="CharOverride-2">Poezie</span>, I,<span class="CharOverride-2"> 555–557</span>; <span class="CharOverride-2">Dicţ. Banat</span>, <span class="CharOverride-2">243–246</span>; Mircea A. Diaconu, <span class="CharOverride-2">Atelierele poeziei</span>, Bucureşti, 2005, <span class="CharOverride-2">197–199</span>; Radu Voinescu, <span class="CharOverride-2">Subiecte I. Scriitori români contemporani</span>, Bucureşti, 2005, <span class="CharOverride-2">232–249</span>; Ioan Moldovan,<span class="CharOverride-2"> „Interiorul lucrurilor”</span>, F, 2012, 6.&#9;<span class="Semnatura">A.D.R.</span></p>
			<p class="Heuristica-PRIMUL"><span class="titlu-12">DIMA</span><span class="CharOverride-1">, Ştefan</span> (23.XI.1906, Fundeni–Zărneşti, j. Buzău – ?), poet, eseist. Este fiul Smarandei şi al lui Gheorghe Dima, ţărani. Urmează Şcoala Normală la Buzău, iar la Bucureşti termină în 1929 Liceul „Gh. Şincai” şi în 1934 Facultatea de Litere şi Filosofie, obţinând diplome de licenţă la ambele profiluri. S-a specializat urmând studii de  estetică la Viena. În perioada 1935–1970 a fost profesor secundar la Buzău, Alba Iulia şi Bucureşti. A debutat cu versuri la „Vlăstarul” (Buzău) în 1927, apoi a colaborat cu poezii şi articole literare la „Litere”, „Discobolul”, „Cuvântul liber”, „Viaţa literară”, „Azi”, „Revista Fundaţiilor Regale”, „Universul literar”.</p>
			<p class="Heuristica-BASE">Versurile din primul volum al lui <span class="CharOverride-1">D.</span>, <span class="CharOverride-2">Lumini în interior </span>(1934), par o consemnare aleatoare a propriei existenţe sufleteşti, expresie sui-generis, modernistă şi nonconformistă, a unei atitudini contemplativ-filosofice. Experienţe negative, revelaţii triste, imaginea lumii ca amestec de elemente disparate, evoluând haotic, perceperea vieţii ca efect al unor jocuri absurde şi, peste toate, obsedanta conştiinţă a sfârşitului alungă iluziile şi provoacă o suferinţă profundă. Poetul vede un remediu doar în călătoria spre starea de dinaintea genezei, neclintită şi nemăsurată de timp. Cu anii, angoasa se mai estompează, viziunea tenebroasă se mai limpezeşte şi în următoarele volume – <span class="CharOverride-2">Integrare în vis</span> (1967), <span class="CharOverride-2">Al acestei memorii</span> (1984), <span class="CharOverride-2">Clepsidra tăcută</span> (1988) – <span class="CharOverride-1">D. </span>pare tot mai pătruns de armonia luminoasă a naturii, de consubstanţialitatea omului şi a cuvintelor şi are senzaţia deplinei integrări în existenţa generală. Memoria devine un „univers convergent”, o concentrare fantastică de imagini şi sensuri. Eul poetic îşi afirmă credinţa că existenţa este posibilă şi după sfârşitul pământesc, atenuându-şi obsesia paralizantă a morţii. Pe aceste coordonate, extrem de ambiţioase, evoluează poetul, care se prezintă de la bun început ca fiind logodit cu „vestala elegiei”, ca „mirele unei solitudini înalte”. De la poezia ca plâns abisal <span class="CharOverride-1">D. </span>trece şi încearcă a-i conferi un statut transcendental – „sensul lumii e poezia”. Sedus de teoria mallarmeană a creării unui limbaj poetic în sine, ermetic, sibilinic, dar şi de demonstraţiile suprarealiste, care acordau prioritate întâmplărilor de la nivelul subconştientului şi al visului, <span class="CharOverride-1">D.</span> a scris numeroase texte situate la graniţa dintre originalitate şi ermetism, pe de o parte, sau improprietate şi neclaritate, pe de alta. De altfel, autorul lor recunoaşte că are „imagini şi cuvinte cu forme de nori”, schimbătoare, în combinaţii instabile, de unde şi aspectul de poezie fără contururi precise, inconsistentă, artificială, fără forţă de iradiere sau, cum singur spune, „elegii cu ferestre închise”.</p>
			<p class="Heuristica___mici"><span class="CharOverride-4">SCRIERI</span><span class="CharOverride-1">:</span> <span class="CharOverride-2">Lumini în interior</span>, Bucureşti, 1934; <span class="CharOverride-2">Integrare în vis</span>, pref. Dumitru Petrescu, Bucureşti, 1967; <span class="CharOverride-2">Al acestei memorii</span>, Bucureşti, 1984; <span class="CharOverride-2">Clepsidra tăcută</span>, Bucureşti, 1988; <span class="CharOverride-2">Gândirea poetică și cuvintele</span>, București, 1992; <span class="CharOverride-2">Introspecta poesis</span>, București, 1993; <span class="CharOverride-2">Zilele care ne poartă</span>, Bucureşti, 1995.</p>
			<p class="Heuristica___m_RPR"><span class="CharOverride-1">Repere bibliografice:</span> Pompiliu Constantinescu, <span class="CharOverride-2">„Lumini în interior”</span>, VRA, 1934, 330; Matei Alexandrescu, <span class="CharOverride-2">„Lumini în interior”</span>, „Litere”, 1934, 7; M.G. Constantinescu, <span class="CharOverride-2">„Lumini în interior”</span>, U, 1934, 90; Nicolae Roşu, <span class="CharOverride-2">„Lumini în interior”</span>, CRE, 1934, 2231; Al. Robot, <span class="CharOverride-2">„Lumini în interior”</span>,<span class="CharOverride-2"> </span>RP, 1934, 4888; P. Mar. [Pericle Martinescu], <span class="CharOverride-2">„Lumini în interior”</span>, „Munca literară şi artistică”, 1934, 12; Ion I. Cantacuzino, <span class="CharOverride-2">„Lumini în interior”</span>, CL, 1934, 4; Perpessicius, <span class="CharOverride-2">Opere</span>, VII, <span class="CharOverride-2">15–16</span>;<span class="CharOverride-2"> </span>Marin Mincu, <span class="CharOverride-2">„Integrare în vis”</span>, GL, 1967, 50; <span class="CharOverride-2">Scrisoare de la Ştefan Dima</span>. <span class="CharOverride-2">1980</span>, ADLTR, D-38; Mariana Lazăr, <span class="CharOverride-2">„Clepsidra tăcută”</span>, ST, 1990, 4; Dumitriu Istrate Ruşeţeanu, <span class="CharOverride-2">Restituiri şi referinţe critice.</span> <span class="CharOverride-2">Eseistul şi poetul buzoian Ştefan Dima</span>, Buzău, 2010. &#9;<span class="Semnatura">C.T.</span></p>
			<p class="Heuristica-PRIMUL"><span class="titlu-12">DIMACHI</span><span class="CharOverride-1">, Neculai</span> (c. 1777 – 16.X.1836, Iaşi), autor de versuri şi autor dramatic. Coborâtor dintr-o familie de boieri de origine grecească, <span class="CharOverride-1">D.</span> este fiul marelui vornic, iar mai târziu mare logofăt, Manolache Dimachi. În 1803, tânăr căminar, e primit în Divan. În opoziţie sub domnitorul Ioan Sandu Sturdza, ajunge chiar să candideze la domnie, împotriva lui Mihail Sturdza, în 1834. Vel vornic, preşedinte al Tribunalului Apelativ în vremea Regulamentului Organic, se ocupă, când are prilejul, de negoţuri. Dintre cele trei fiice, cea mai mare, Catinca, potrivit unei legende îndoielnice, ar fi avut un amestec în aventura galantă ce ar fi grăbit sfârşitul poetului Al. Hrisoverghi. Cu puţin timp înainte de a muri, <span class="CharOverride-1">D.</span>, care renunţase la poezie încă din vremea primei tinereţi, a vrut să-şi distrugă manuscrisele. Într-o vreme el dobândise o anume notorietate prin stihurile lui – nepublicate – făcute pentru propria-i plăcere ori improvizate „din poronca” cine ştie cui.</p>
			<p class="Heuristica-BASE">Lirica lui <span class="CharOverride-1">D.</span>, preponderent erotică, nu se îndepărtează prea mult de aceea a lui Costache Conachi şi Alecu Văcărescu. Sunt acrostihuri galante, în care, într-un chip convenţional, se aduce un prinos amorului. Lamentaţiile îndrăgostitului fără noroc nu sunt departe de tânguirile din cântecele de lume. Luna e o prezenţă aproape obsesivă, de obicei străină şi neprietenoasă, şi un anume simţ al naturii nu-i lipseşte lui <span class="CharOverride-1">D.</span> La fel cu poeţii anacreontici sau petrarchişti, cultivă şi el contrastul, însă într-o manieră artificială. Dintre producţiile lui poetice, mai cunoscută este <span class="CharOverride-2">Piima lui Neculai Dimachi asupra vistieresei Anica Roset</span>, care a circulat sub un titlu dedus din conţinutul poemului, <span class="CharOverride-2">Corabia pe valuri</span>. Înzestrat cu simţ de observaţie şi nu lipsit de umor, <span class="CharOverride-1">D.</span> a compus şi versuri satirice, mai izbutite decât cele elegiace. Sprinţara scenetă <span class="CharOverride-2">O adunare a trii cucoane</span>, unde sunt ironizate cochetăria şi mania clevetelii, vădeşte predispoziţii de autor dramatic. În colaborare cu Costache Conachi şi cu Dumitrache Beldiman, scrie <span class="CharOverride-2">Comedie banului Costandin Canta, ce-i zâc Căbujan şi Cavaler Cucoş</span>, unde e creionată figura grotescă a unui avar. I s-a atribuit şi piesa <span class="CharOverride-2">Sfatul familiii</span> (publicată de Şerban Cioculescu în 1961), una din primele comedii româneşti originale. Din câteva linii mai îngroşate, autorul ştie să surprindă un profil.</p>
			<p class="Heuristica___mici"><span class="CharOverride-4">SCRIERI</span><span class="CharOverride-1">:</span> <span class="CharOverride-2">Comedie banului Costandin Canta, ce-i zâc Căbujan şi Cavaler Cucoş</span> (în colaborare cu Costache Conachi şi Dumitrache Beldiman), în <span class="CharOverride-2">Începuturile teatrului românesc</span>, îngr. şi pref. Tiberiu Avramescu, Bucureşti, 1963, <span class="CharOverride-2">40–46</span>; <span class="CharOverride-2">Poezii</span>, în <span class="CharOverride-2">Poezia română clasică (De la Dosoftei la Octavian Goga)</span>, I, îngr. Al. Piru şi Ioan Şerban, pref. Al. Piru, Bucureşti, 1970, <span class="CharOverride-2">103–106.</span></p>
			<p class="Heuristica___m_RPR"><span class="CharOverride-1">Repere bibliografice:</span> G. Bogdan-Duică, <span class="CharOverride-2">Un poet moldovan pierdut</span>, VR, 1906, 3; Popovici, <span class="CharOverride-2">Studii</span>, I, <span class="CharOverride-2">422–424</span>; Cioculescu, <span class="CharOverride-2">Varietăţi</span>, <span class="CharOverride-2">93–121</span>; <span class="CharOverride-2">Ist. lit.</span>, II, <span class="CharOverride-2">210–215</span>; Piru, <span class="CharOverride-2">Ist. lit.</span>, II, <span class="CharOverride-2">280–287</span>; Brădăţeanu, <span class="CharOverride-2">Comedia</span>, <span class="CharOverride-2">31–36</span>; Cornea, <span class="CharOverride-2">Originile</span>, <span class="CharOverride-2">129, 149–151</span>; <span class="CharOverride-2">Dicţ. lit. 1900</span>, <span class="CharOverride-2">278–279</span>; Vasile Sandu, <span class="CharOverride-2">Un observator al moravurilor</span>, MS, 1987, 1<span class="CharOverride-2">.</span>&#9; <span class="Semnatura">F.F.</span></p>
			<p class="Heuristica-PRIMUL"><span class="titlu-12">DIMA-DRĂGAN</span><span class="CharOverride-1">, Corneliu </span>(25.XII.1936, Bacău – 16.XI.1986, Toronto, Canada), bibliolog, istoric literar. Este fiul Floricăi Dima-Drăgan (n. Popescu), asistentă medicală, şi al lui Petru Dima-Drăgan, contabil. Începe şcoala primară la Bacău, o continuă la Tecuci, termină Şcoala Medie nr. 1 din Bacău (1953) şi Facultatea de Filologie din Bucureşti (1958). În 1973 îşi susţine teza de doctorat, <span class="CharOverride-2">Biblioteci medievale româneşti</span>, sub conducerea profesorului Dan Simonescu. Funcţionează ca bibliotecar la Biblioteca Centrală Universitară din Bucureşti (1958), redactor la Editura de Stat (1958), inspector în Ministerul Culturii (1960–1962), bibliograf la Biblioteca Centrală de Stat (1962), redactor la „Călăuza bibliotecarului” (1963), conferenţiar la secţia de biblioteconomie a Institutului Pedagogic din Bucureşti (1963–1970), secţie transferată la Universitatea din Bucureşti, unde profesează până în 1977, când, după cererea de plecare definitivă din ţară, i se desface contractul de muncă. În iulie 1979 emigrează la Toronto (Canada), unde preia conducerea Societăţii de Studii Româneşti, editează „Tricolorul” (1980–1986), cu suplimentul „Ethos românesc”, „Luceafărul” şi relansează buletinul „Studia bibliologica”, iniţiat la Bucureşti în 1964. A fost asasinat în condiţii neelucidate, o ipoteză fiind că ar fi încercat să renunţe la colaborarea, de mai mulţi ani, cu Securitatea ceauşistă. <span class="CharOverride-1">D.</span> debutează în „Călăuza bibliotecarului” (1959) şi editorial în 1966 cu <span class="CharOverride-2">Scriitorii noştri clasici şi problemele culturii de masă</span>. În manuscris a lăsat volumul de versuri <span class="CharOverride-2">Silex înflorit</span>. Mai colaborează la „Îndrumătorul cultural”, „Revista bibliotecilor”, „Studii şi cercetări de bibliologie”, „Revue roumaine d’histoire”, „Ateneu”, „România literară”, „Ramuri”, „Mitropolia Olteniei”, „Biserica Ortodoxă Română”, „Luceafărul”, „Revue des études sud-est européennes” ş.a. </p>
			<p class="Heuristica-BASE">Format sub îndrumarea lui Dan Simonescu, <span class="CharOverride-1">D.</span> devine un aplicat bibliolog şi documentarist, lucrările sale fiind bazate pe surse arhivistice de primă mărime. Cu acribie, dar şi cu multă pasiune, reconstituie biblioteca stolnicului Constantin Cantacuzino, apoi elaborează o documentată monografie, <span class="CharOverride-2">Constantin Cantacuzino stolnicul, un umanist român</span> (1970, în colaborare cu Livia Bacâru). Despre scriitori, cărţile şi manuscrisele lor, istorie, semnificaţia scrisului, organizare, circulaţie şi destin postum al cărţilor sunt nenumărate informaţii erudite în alte lucrări, fiecare fiind un preţios vademecum: <span class="CharOverride-2">Ex libris. Bibliologie şi bibliofilie</span> (1973), <span class="CharOverride-2">Biblioteci umaniste româneşti</span> (1974), <span class="CharOverride-2">Manuscrise miniate franceze în colecţii româneşti </span>(1978).</p>
			<p class="Heuristica___mici"><span class="CharOverride-4">SCRIERI:</span> <span class="CharOverride-2">Scriitorii noştri clasici şi problemele culturii de masă</span>, Bucureşti, 1966; <span class="CharOverride-2">Biblioteca marelui umanist român Constantin Cantacuzino stolnicul (1640–1716) </span>(în colaborare cu Livia Bacâru), pref. Virgil Cândea, Bucureşti, 1966; <span class="CharOverride-2">Constantin Cantacuzino stolnicul, un umanist român</span> (în colaborare cu Livia Bacâru), Bucureşti, 1970; <span class="CharOverride-2">Ex libris. Bibliologie şi bibliofilie</span>, Bucureşti, 1973;<span class="CharOverride-2"> Bălcescu şi alţi deţinuţi politici la Mărgineni</span>, Bălceşti pe Topolog, 1974;  <span class="CharOverride-2">Biblioteci umaniste româneşti</span>,  pref. Gheorghe Cronţ, Bucureşti, 1974; <span class="CharOverride-2">Bibliologie generală</span>, I, Bucureşti, 1976; <span class="CharOverride-2">Manuscrise miniate franceze în colecţii româneşti</span> (în colaborare cu Gheorghe Buluţă), Bucureşti, 1978.</p>
			<p class="Heuristica___m_RPR"><span class="CharOverride-1">Repere bibliografice:</span> Gheorghe Buluţă, <span class="CharOverride-2">O viaţă în şi pentru bibliotecă</span>, „Biblioteca”, 1997, 2; Constantin Eretescu, <span class="CharOverride-2">Lumea exilului (II)</span>, OC, 2002, 122; Alexandru Niculescu, <span class="CharOverride-2">Exilaţii noştri</span>, RL, 2003, 25; Manolescu, <span class="CharOverride-2">Enciclopedia</span>, <span class="CharOverride-2">249–250</span>.&#9; <span class="Semnatura">T.N.</span></p>
			<p class="Heuristica_PRIMUL_Semnat"><span class="titlu-12">DIMÂNDAREA</span>, publicaţie apărută la Bucureşti, lunar, între iunie 1937 şi aprilie 1940, cu subtitlul „Revistă naţională de educaţie şi cultură”. Titlul înseamnă în dialect macedonean „Porunca”. Articolul-program semnat de directorul Ion Foti cere „o revenire la clasicism, la severa atitudine a unui Eschil sau Dante, o reînnoire a credinţei în forţele morale adevărate ale omenirii”. Colaborează cu poezii G. Murnu, Nuşi Tulliu, I.U. Soricu, N. Caratană, Virgiliu Cuffa, C. Scrima, Gh. Perdichi, Zicu Araia, N. Rădulescu-Niger, C. Constante, iar cu proză Dimitrie Cuclin, I.C. Vissarion. Se publică articole diverse, precum <span class="CharOverride-2">Scrierile politice ale lui Eminescu</span> (1937), <span class="CharOverride-2">Centenarul lui Titu Maiorescu</span> (1940), portrete şi evocări ale lui Octavian Goga, I.U. Soricu, Ovid Densusianu. Un loc important îl ocupă textele despre limba, cultura şi tradiţiile românilor sud-dunăreni, cum ar fi: <span class="CharOverride-2">Poezia populară la macedo-români</span> (Nuşi Tulliu), <span class="CharOverride-2">Românii macedoneni şi colonizarea</span> (Spiru Bojgoli), <span class="CharOverride-2">Pentru cine şi alături de cine trebuie să luptăm noi, aromânii? </span>(P. Bucovalla), <span class="CharOverride-2">Despre poetul H. Zalacosta</span> (V. Diamandi-Aminceanul), <span class="CharOverride-2">Problema aromânilor</span> (I. Nica), <span class="CharOverride-2">Macedo-românii în istorie</span> (Ion Foti), <span class="CharOverride-2">Despre poetul Costa Crystalli </span>(Vasile Diamandi-Aminceanul), <span class="CharOverride-2">Din istoria românilor balcanici</span> (G. Murnu), <span class="CharOverride-2">Aromânii în lumina cântecelor populare albaneze</span> (Dimitrie P. Pascu), <span class="CharOverride-2">Poezia pătimirii şi a meliorismului în literatura aromânească</span> (I. Gh. Scrima), <span class="CharOverride-2">Cântece populare aromâneşti după izvoare slave </span>(Vasile Christu), <span class="CharOverride-2">Poezia armatolilor în literatura populară neogreacă</span> (Ion Scrima) ş.a. De o atenţie deosebită beneficiază literatura neogreacă prin traducerile din Campanis, Mavlis, Eftaliotis, C. Palamas, Aristotel Valaoritis. O nouă serie apare din 1994, mai întâi trimestrial, apoi lunar (între  2003–2006), ca revistă de cultură editată de Fundaţia Culturală Aromână Dimândarea Părintească, supliment al revistelor „Frăţia” din Tirana şi „Deşteptarea” din Bucureşti, sub direcţia lui Hristu Cândroveanu. &#9; <span class="Semnatura">M.Pp.</span></p>
			<div class="_idGenObjectLayout-1">
				<div id="_idContainer028">
					<div id="_idContainer026" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DIMISIANU</span><span class="CharOverride-1">, Gabriel</span> (25.I.1936, Brăila), <br />critic și istoric literar. </p>
					</div>
					<div id="_idContainer027" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_D2_Descantec-Dinescu_141-203-web-resources/image/Dimisianu_G.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Marioarei (n. Burtan) şi al lui Iancu Dimisiano, librar. A urmat şcoala primară şi Liceul „N. Bălcescu” din Brăila (1942–1953), iar studiile universitare la Facultatea de Filologie din Bucureşti, absolvită în 1958. A fost corector și redactor la „Gazeta literară” (1958–1967), redactor-şef adjunct la „Amfiteatru” (1967–1968), redactor-şef adjunct la „România literară” (1968–1984), din 1990 redactor-şef, iar din 1993 până în 2009 director adjunct la aceeaşi revistă. A fost membru în Consiliul Uniunii Scriitorilor şi membru în Comitetul Director. Debutează în presă în 1958, la „Gazeta literară”, cu o recenzie la o carte sovietică. A mai colaborat la „Contemporanul”, „Luceafărul”, „Flacăra”, „Convorbiri literare”, „Steaua”, „Ramuri”, „22” ş.a. Este distins, între altele, cu Premiul „Titu Maiorescu” al Academiei Române (2003) și cu Premiul Național de Literatură (2011), decernat de Uniunea Scriitorilor.</p>
			<p class="Heuristica-BASE">Debutul editorial al lui <span class="CharOverride-1">D. </span>e reprezentat de<span class="CharOverride-2"> Schiţe de critică</span>, volum apărut în 1966, ce se resimte, ca mai toate scrierile epocii, de pe urma sociologismului şi a dogmatismului. În ciuda unor aprecieri conjuncturale, criticul se relevă ca un spirit penetrant, ştiind să distingă valoarea. Această culegere de cronici, ca şi cele ce i-au urmat, are profilul „menţiunilor critice” ale lui Perpessicius, deşi formulările sunt mai puţin ceremonioase. Începând cu volumul <span class="CharOverride-2">Prozatori de azi</span> (1970), <span class="CharOverride-1">D.</span> se angajează într-o luptă consecventă împotriva dogmatismului. Scriitorii pe care îi comentează, pe unii în repetate rânduri (Marin Preda, Ştefan Bănulescu, Fănuş Neagu, Nicolae Velea, Nicolae Breban, Teodor Mazilu, Ion Băieşu, Al. Ivasiuc, D.R. Popescu, Sorin Titel, D. Ţepeneag, Petru Popescu, George Bălăiţă ş.a.), intră, observă criticul, în polemică implicită cu proza schematică şi conformistă a anilor ’50. Remarcându-le modernitatea, comentatorul constată că aceşti autori se dezinteresează de stricta „verosimilitate”, au capacitate de sinteză, preferă adesea reprezentările metaforice şi simbolice, deconstrucţia, tehnica sugestiei, retragerea în parabolă şi vizionarism, eseismul. Ei refac legăturile cu marea proză interbelică. În acest volum cronicile sunt organizate pe baza unor idei structurante (<span class="CharOverride-2">Realismul complex, social şi psihologic: Marin Preda</span>,<span class="CharOverride-2"> O tendinţă spre romanul „total”: Nicolae Breban</span> etc.), ceea ce dovedeşte nu numai aptitudinea criticului de a urmări fenomenul contemporan în evoluţia lui, dar şi comprehensiunea faţă de marea varietate a formulelor epice şi ambiţia de a le sistematiza într-o veritabilă istorie a prozei româneşti postbelice. Spirit lovinescian, <span class="CharOverride-1">D.</span> e mereu atent la scara de valori, puţini fiind poeţii şi mai ales prozatorii şi criticii despre care să nu fi scris. Se îndreaptă cu precădere spre deceniul al şaptelea, când şi-a conturat el însuşi personalitatea. După volumul <span class="CharOverride-2">Valori actuale</span> (1974) urmează <span class="CharOverride-2">Nouă prozatori</span> (1977; Premiul Uniunii Scriitorilor), unde se afirmă în deplina maturitate a mijloacelor sale criticul pasionat al actualităţii, care consacră mici studii monografice unor scriitori importanţi despre care scrisese anterior, ca şi altora la fel de importanţi, precum Augustin Buzura. Investigând literatura cu un viu spirit analitic şi condus aproape mereu de simţul valorii şi al măsurii, autorul mânuieşte un limbaj critic de o pregnanţă stilistică foarte personală. Textul se citeşte nu numai cu interes pentru judecăţile pertinente, dar şi cu reală plăcere. <span class="CharOverride-2">Opinii literare</span> (1978) se remarcă în special prin articolele mereu la obiect şi, în genere, lipsite de complezenţă despre criticii şi istoricii literari. <span class="CharOverride-2">Lecturi libere</span> (1983; Premiul Uniunii Scriitorilor), ca şi <span class="CharOverride-2">Subiecte</span> (1987), alătură cronicilor şi câteva articole despre clasici, cronicarul ţintind şi o panoramare istorico-literară. Dar cuvântul e tot al criticului, care face şi următoarea profesiune de credinţă: „A urmări orientările, preferinţele publicului, a veghea ca acestea să nu fie canalizate impropriu, ci îndreptate către adevăratele valori, iată ţeluri ce slujesc interesele culturii naţionale”. Şi el s-a străduit ca aceste idei să definească permanent bogata sa activitate de cronicar. A comentat într-o mai mică măsură operele unor poeţi ca Ştefan Aug. Doinaş, Ion Caraion, Geo Dumitrescu, Ana Blandiana, Adrian Păunescu, Petre Stoica, Ion Horea, Florenţa Albu, Mircea Dinescu, şi într-o mult mai mare măsură pe acelea ale prozatorilor, precum, în afară de cei vizitaţi frecvent, Zaharia Stancu, Eugen Barbu, Titus Popovici, Laurenţiu Fulga, Paul Georgescu, Mircea Horia Simionescu, Matei Călinescu, Marin Sorescu, Radu Petrescu, Petre Sălcudeanu, Bedros Horasangian, Ioan Groşan şi numeroşi alţii. Aproape deopotrivă i-au atras atenţia volumele criticilor şi istoricilor literari Al. Piru, Adrian Marino, Eugen Simion, Nicolae Manolescu, Alexandru Paleologu, Ov. S. Crohmălniceanu, Constantin Ciopraga, Cornel Regman, Nicolae Balotă, Mircea Zaciu, Z. Ornea, Alexandru George, S. Damian, Dumitru Micu, Mircea Tomuş, Lucian Raicu, Valeriu Cristea, Mircea Iorgulescu, Mihai Ungheanu, Mircea Martin, Ion Pop ş.a. Criticul literar a avut câteva „repere”, iar o carte a sa din 1990 se şi intitulează astfel, fiind închinată spiritului junimist şi maiorescian, de la care <span class="CharOverride-1">D.</span> se revendică şi pe care îl identifică la Pompiliu Constantinescu, Şerban Cioculescu, Perpessicius şi Vladimir Streinu. Volumul este plin de substanţă, conţinând patru portrete critice bine individualizate. Pompiliu Constantinescu, cronicar al operelor la zi, diagnostician aproape fără cusur, vede „literatura ca organism”; Şerban Cioculescu e un raţionalist, partizanul „criticii obiective”, pentru care judecata de valoare e obligatorie, înlesnind calea spre adevăr; Perpessicius s-ar caracteriza prin „centrismul estetic”, datorită imparţialităţii şi echidistanţei faţă de sămănătorism şi modernism, iar Vladimir Streinu prin teoretizarea personalităţii creatoare, privită ca fiind unică, şi prin oscilaţia între critica pură şi cea istorică. Pe câteşipatru îi caracterizează, în esenţă, fidelitatea faţă de maiorescianism, ca principiu etic şi estetic mereu în vigoare. <span class="CharOverride-1">D.</span> are conştiinţa continuităţii acestei tradiţii, în care se înscriu deopotrivă E. Lovinescu şi G. Călinescu, ca şi a aceleia mai larg literare, criticul întorcându-se nu o dată spre mari scriitori, precum Ion Ghica, Mihail Sadoveanu, Liviu Rebreanu, Camil Petrescu, Hortensia Papadat-Bengescu şi mai ales I.L. Caragiale, pe marginea operei căruia face observaţii întru totul notabile. Subliniind perspectiva istorică ce-l preocupă, a ţinut să elaboreze un studiu mai amplu, atunci când a scris <span class="CharOverride-2">Introducere în opera lui Constantin Negruzzi</span> (1984). Calităţile exegetului – spiritul analitic, observaţia percutantă, supleţea şi fineţea expresiei – îşi dau aici o întâlnire fericită. Cartea ilustrează excelent aplicarea stilului critic, îndelung exersat asupra fenomenului contemporan, la opera unui scriitor aparţinând istoriei literare. Rămânând în actualitate și după schimbările politice și culturale post-1989, <span class="CharOverride-1">D.</span> și-a strâns foiletoanele din „România literară” în volumele <span class="CharOverride-2">Lumea criticului</span> (2000; Premiul Filialei București a Uniunii Scriitorilor) și <span class="CharOverride-2">Fragmente contemporane</span> (2004), în care cardiograma tranziției este înregistrată cu aceeași amenitate tacticoasă ce-i este caracteristică. O atenție specială acordă recuperării secvenței literare dintre 1944 și 1948, de-a lungul căreia apăruseră scrieri importante de Pavel Chihaia, Mihail Fărcășanu (Villara), Constant Tonegaru, Mihail Crama ș.a. Cele câteva schițe confesive care încheiau <span class="CharOverride-2">Lumea criticului</span> au trecut într-un volum memorialistic propriu-zis, <span class="CharOverride-2">Amintiri şi portrete literare</span> (2003), cuprinzând evocări ale mediului literar și ale câtorva scriitori. <span class="CharOverride-1">D.</span> urmează un protocol bonom al rememorării, alegând de regulă partea pozitivă din trecut și tratând cu înțelegere chiar și cazurile mai întunecate. Delicatețea ține loc de psihologie și uniformizează parțial fundalul amintirilor, dar ansamblul, fie și edulcorat, rămâne tonic prin abilitatea de povestitor și de sinteză proprie autorului, atinsă ici și colo de umor și autoironie. Un jurnal din care <span class="CharOverride-1">D.</span> a publicat prin reviste rămâne a fi revelat integral, dar nu pare a-i  violenta profilul confesiv timid.</p>
			<p class="Heuristica_CITAT">Comentator competent, cu o lungă practică, al prozei noastre contemporane, Gabriel Dimisianu nu s-a oprit de fapt niciodată, dacă îi observăm cu atenţie critica, numai la momentul analizei. În recenzia cea mai modestă ca proporţii el deschide larg fereastra meditaţiei. <span class="CharOverride-5">[...] </span>Metoda criticului, felul abordărilor lui ţin de sinteză. Spre deosebire de adepţii criticii de sondare, <span class="CharOverride-5">[...]</span> Gabriel Dimisianu pare preocupat în primul rând de îmbrăţişarea întregului. Ne întăreşte în această impresie scrisul lucid şi disciplinat al autorului, fraza largă, complexă, bine articulată, făcută parcă anume ca să cuprindă fără grabă, cu răbdare, totalitatea faţetelor şi a semnificaţiilor unei cărţi sau a unei întregi literaturi.</p>
			<p class="Heuristica_CITAT_semnat">VALERIU CRISTEA</p>
			<p class="Heuristica___mici"><span class="CharOverride-4">SCRIERI</span><span class="CharOverride-1">:</span> <span class="CharOverride-2">Schiţe de critică</span>, Bucureşti, 1966; <span class="CharOverride-2">Prozatori de azi</span>, Bucureşti, 1970; <span class="CharOverride-2">Valori actuale</span>, Bucureşti, 1974; <span class="CharOverride-2">Nouă prozatori</span>, Bucureşti, 1977; <span class="CharOverride-2">Opinii literare</span>, Bucureşti, 1978; <span class="CharOverride-2">Lecturi libere</span>, Bucureşti, 1983; <span class="CharOverride-2">Introducere în opera lui Constantin Negruzzi</span>, Bucureşti, 1984; ed. (<span class="CharOverride-2">Constantin Negruzzi</span>), București, 2007; <span class="CharOverride-2">Subiecte</span>, Bucureşti, 1987; <span class="CharOverride-2">Repere</span>, Bucureşti, 1990; <span class="CharOverride-2">Clasici români din secolele XIX şi XX</span>, Bucureşti, 1996; <span class="CharOverride-2">Lumea criticului</span>, Bucureşti, 2000; <span class="CharOverride-2">Amintiri şi portrete literare</span>, Bucureşti, 2003; ed. (<span class="CharOverride-2">Oameni și cărți</span>), București, 2008; <span class="CharOverride-2">Fragmente contemporane</span>, București, 2004.</p>
			<p class="Heuristica___m_RPR"><span class="CharOverride-1">Repere bibliografice:</span> Raicu, <span class="CharOverride-2">Structuri</span>,<span class="CharOverride-2"> 343–345</span>; Grigurcu, <span class="CharOverride-2">Idei</span>,<span class="CharOverride-2"> 197–201</span>; Regman, <span class="CharOverride-2">Colocvial</span>,<span class="CharOverride-2"> 86–87</span>; Cristea, <span class="CharOverride-2">Domeniul</span>,<span class="CharOverride-2"> 401–405</span>; Iorgulescu, <span class="CharOverride-2">Al doilea rond</span>,<span class="CharOverride-2"> 143–146</span>; Raicu, <span class="CharOverride-2">Critica</span>,<span class="CharOverride-2"> 458–462</span>; Iorgulescu, <span class="CharOverride-2">Scriitori</span>, <span class="CharOverride-2">295–297</span>; Simion, <span class="CharOverride-2">Scriitori</span>, I (1978), <span class="CharOverride-2">739–742</span>; Zaciu, <span class="CharOverride-2">Lancea</span>,<span class="CharOverride-2"> 179–189</span>; Raicu, <span class="CharOverride-2">Contemporani</span>,<span class="CharOverride-2"> 204–208</span>; Grigurcu, <span class="CharOverride-2">Critici</span>,<span class="CharOverride-2"> 360–366</span>; Culcer, <span class="CharOverride-2">Serii</span>,<span class="CharOverride-2"> 115–120</span>; Cristea, <span class="CharOverride-2">Modestie</span>,<span class="CharOverride-2"> 239–243</span>; Cristea, <span class="CharOverride-2">A scrie</span>,<span class="CharOverride-2"> 107–112</span>; Z. Ornea, <span class="CharOverride-2">O vocaţie insuficient fructificată</span>, RL, 1997, 12; Grigurcu, <span class="CharOverride-2">Peisaj</span>, II, <span class="CharOverride-2">78–86</span>, III, <span class="CharOverride-2">333–352</span>; Grigurcu, <span class="CharOverride-2">Imposibila</span>, <span class="CharOverride-2">352–359</span>; <span class="CharOverride-2">Dicţ. esenţial</span>,<span class="CharOverride-2"> 250–251</span>; Cristea-Enache, <span class="CharOverride-2">Concert</span>,<span class="CharOverride-2"> 304–310; </span>Manolescu, <span class="CharOverride-2">Lista</span>, III, <span class="CharOverride-2">258–261</span>; Mircea Iorgulescu, <span class="CharOverride-2">Din Atlantida</span>, „22”, 2002, 6; Holban, <span class="CharOverride-2">Portrete</span>, I, <span class="CharOverride-2">330–334</span>; Nicoleta Sălcudeanu, <span class="CharOverride-2">Rescriptorul ideal</span>, CU, 2005, 3; Boldea, <span class="CharOverride-2">Vârstele</span>, <span class="CharOverride-2">90–94</span>; Cristea-Enache, <span class="CharOverride-2">București</span>, <span class="CharOverride-2">459–465</span>; Grigurcu, <span class="CharOverride-2">De la un critic</span>, <span class="CharOverride-2">159–169</span>; Ștefănescu, <span class="CharOverride-2">Istoria</span>, <span class="CharOverride-2">765–772</span>; Holban, <span class="CharOverride-2">Ist. lit.</span>, III, <span class="CharOverride-2">26–31</span>; Simion, <span class="CharOverride-2">Fragmente</span>, V, <span class="CharOverride-2">322–324</span>; Al. Cistelecan, <span class="CharOverride-2">Memorialistul senin</span>, CLT, 2008, 48; Manolescu, <span class="CharOverride-2">Istoria</span>, <span class="CharOverride-2">1229–1231</span>. &#9; <span class="Semnatura">Al. S.</span></p>
			<p class="Heuristica-PRIMUL"><span class="titlu-12">DIMITRESCU</span><span class="CharOverride-1">, Christea (Christu) N.</span> (26.V.1878, Bucureşti – 1956), poet, publicist. Fiu al Elenei (n. Slăniceanu) şi al lui Nicolae Dimitrescu, funcţionar, <span class="CharOverride-1">D.</span> se îndreaptă spre o carieră publică şi literară întocmai ca unchiul său, scriitorul Cristu S. Negoescu. A întreprins, pe urmele acestuia, studii în litere şi drept (obţine licenţa cu teza <span class="CharOverride-2">Adopţiunea în dreptul roman şi român</span>). Funcţionar în diferite ministere (Justiţie, Finanţe, Educaţie Naţională) sau la Casa Artelor, director la Muzeul Comercial şi Industrial, a practicat concomitent avocatura şi a predat literatura la Academia de Muzică şi Artă Dramatică, fondată de Th. M. Stoenescu. A fost căsătorit, între 1908 şi 1911, cu poeta Claudia Millian. </p>
			<p class="Heuristica-BASE"><span class="CharOverride-1">D.</span> îşi publică primele versuri în 1896, în „Revista literară” (recunoscută pentru afilierea la „Literatorul”) şi în „Adevărul ilustrat”. Din lirica sfârşitului de veac poetul împrumută şabloane şi convenţii: minore lamentaţii şi arpegii triste ori, „sub clare nopţi de Pampelună”, mirajul unor „ţări cu cerul violet”, emfază, declamaţii teatrale în notă epicureană, expansivă, contrariate de frisonul morţii, „poze” nostalgice sau, la rigoare, bagatelizând idila cu un vioi accent, făcând mai tot discursul suspectabil. Sonorităţi exotice, livreşti, afirmă pe alocuri relaţia cu o retorică impusă odată cu pleiada următoare, simbolistă, de poeţi. Cu ezitări şi obscurităţi, câteva tălmăciri (din Victor Hugo, Petőfi Sándor, Giacomo  Leopardi sau Catulle Mendès) nu trec de faza sârguinţei juvenile. Tenace, <span class="CharOverride-1">D.</span> forţează intrarea în Parnas până în preajma celui de-al Doilea Război Mondial; cu înclinaţii de moralist, cultivă maxima şi paradoxul, pastelul neoclasic, catrenul umoristic. Produce, cu elan artizanal, pantume îndeosebi (ceea ce speră, cu naivitate, să-l singularizeze în peisajul literar), rondeluri şi sonete, modeste altfel şi departe de turnura impecabilă pe care o pretinde genul. De regăsit frecvent în periodice, pseudonimul favorit, Cridim, e preluat şi pe coperta culegerilor editate compact întrucâtva după 1900, apoi la intervale tot mai mari; excepţie face întâia carte, <span class="CharOverride-2">Florile iubirei</span>, semnată Christ N. Dimitrescu, în 1901, an fast şi pentru umorist, care ieşea la rampă cu cel dintâi volum din<span class="CharOverride-2"> Quatrene</span> (grafia din original reda titlul în nota preţios latinizantă vizibil agreată de poet). Cu ambele volume ale seriei (al doilea apare în 1903), nu pregetă să candideze la un premiu academic, gest dezinvolt, ce pune în vizibil dezacord pe doi dintre „nemuritorii” raportori. Continuă a-şi exersa floreta în <span class="CharOverride-2">Epigrame</span> (1908); rezistă mai ales cu hazul scos din lumea literară (gafele unor confraţi sunt „ţinte” şi pretexte predilecte) şi trece printre „clasici” între urmaşii breslei (Sofronie Ivanovici, N. Crevedia, A.C. Calotescu-Neicu îi află locul în antologiile ce se vor consacra, la noi, umorului, catrenului şi autorilor de duh); G. Călinescu însuşi rezerva epigramistului un paragraf în <span class="CharOverride-2">Istoria literaturii de la origini până în prezent.</span> În schimb, poetul pragului de veac, vetust, dispare, repede uitat, în valul marelui lirism adus de anii interbelici. În <span class="CharOverride-2">Zale roşii</span> (1919) grupase versuri aşa-zis „eroice”; o ultimă plachetă, anodină, <span class="CharOverride-2">Aripi albe</span> (1932), pretinde să exprime, în serbede pastişe, trăiri subtile şi extaze mistice. Sub nume propriu ori sub varii, fanteziste semnături–iniţiale, prescurtări, multe ca variante la Cridim, sau Keops (Cheops), Kapa, Kapa-Ro, Aferim, Moş Cuminte, Lacrima Christi, Palma Christi, Stan Bostan, Virus, Critic etc., <span class="CharOverride-1">D.</span>, poligraf şcolit şi gazetar de oarecare notorietate, colaborează, rutinier, la ziare şi reviste dintre cele mai diverse din primele decade ale veacului trecut: „Moş Teacă”, „Foaia populară”, „Moda ilustrată”, „Apărarea naţională”, „Epoca”, „Patriotul”, „Zeflemeaua”, „Forţa morală”, „Tribuna literară”, „Cronica”, „Tribuna familiei”, „Observatorul”, „Duminica”, „Românul literar şi politic”, „Revista albă”, „Ţara”, „Biruinţa”, „Universul literar”, „Ileana”, „Dunărea de Jos”, „Guriţa”, „Viitorul”, „Alandala”, „Versuri şi proză”, „Săptămâna politică şi culturală”, „Drepturile femeii”, „Noi pagini literare”, „Universul”, „România de mâine”, „Naţionalul”, „Palatul de Justiţie”, „Cronicarul”, „Literatorul”, „Politica”, „Teatrul de mâine”, „Democratul”, „Gazeta Capitalei”, „Dimineaţa”, „Răsăritul”, „Actualitatea”, „Lumea copiilor”, „Cultura poporului”, „Ţara voievozilor”, „Veselia”, „Universul copiilor”, „Fântâna darurilor”, „Luceafărul literar şi artistic”, „Omul liber”, „Revista scriitoarelor şi scriitorilor români”, „Isis”, „Cuvânt bun”, „Ortodoxia”, „Gazeta”, „Duminica copiilor”, „Luceafărul literar şi critic”, „Epigrama”, „Curentul magazin”, „Progresul literar”, „Rapid”, „Glasul neamului”, „Curentul pentru copii şi tineret” ş.a. (cifra finală însumând, probabil, peste o sută douăzeci de titluri). Prestaţia în fruntea unor publicaţii croite în tipar occidental, cu sprijinul unor cercuri mondene şi artistice (în stilul consacrat de „L’Illustration” şi cu o grafică de zile mari, asigurată de maeştrii Curţii, Foto Julietta, Foto Buzdugan, Foto Royal), deschide un episod fertil în jurnalistica lui <span class="CharOverride-1">D.</span>, poetul exersând după 1910 consecvent (odată cu numirea sa ca prim-redactor al revistei „Ilustraţia”, apoi ca secretar sau director de redacţie la „Ilustraţiunea naţională”, „Ilustraţia neamului nostru” ş.a.) şi în postura cronicarului de artă; interesat de plastică îndeosebi, a mai lăsat şi comentarii de spectacol, profile de actori, succinte prezentări de cărţi ş.a. Perseverent, prob în consemnarea evenimentelor „la zi”, <span class="CharOverride-1">D.</span>, mai curând un barometru al opiniei comune, va oferi, în cronicile sale impresioniste, în note, dări de seamă, bilanţuri, detalii numeroase şi utile reconstituirii unor aspecte din mişcarea artelor în epocă. Comentatorul prinde pulsul sălilor de expoziţii, reţine noutăţile care survin la Salonul Oficial, prestigiul unor expozanţi (pe care îi va urmări în timp), cota în creştere sau în scădere a acestora la „bursa” vremii. Treptat, preocupările se diversifică, integrând sfera esteticii ambientale – arhitectură, grupuri sculpturale – sau artele aşa-zise „minore” şi decorative, în „vădit progres” (ţesături, broderii, cusături naţionale, ceramică, gravură, metaloplastie, mobilier). Când e spontan, dezinhibat, <span class="CharOverride-1">D.</span> face constatări interesante (caricatura „este epigrama, umorul în pictură”, remarcă într-un text). Atent la toate generaţiile de artişti, nu se abţine să-şi exprime opţiunea, preferinţele, dar fără să ignore judecata dreaptă. Sunt preţuiţi la justa lor valoare artişti „cu personalitate” din promoţiile „noi”, ca Th. Pallady („sobru şi sombru” în pictură), Gh. Petraşcu, D. Şirato, N. Dărăscu („artist de seamă” şi „de rasă”), D. Artachino, Iser, Kimon Loghi, sau sculptori: Oscar Han, Ion Jalea, Cecilia Cuţescu, Fr. Storck, D. Paciurea (cu „viziunile” himerice) sau  „tânărul” Constantin Brâncuşi („primitiv”, aspirând spre originalitate).</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Florile iubirei</span>, Bucureşti, 1901; <span class="CharOverride-2">Quatrene</span>, I–II,  Bucureşti, 1901–1903; <span class="CharOverride-2"> Epigrame</span>,<span class="CharOverride-2"> </span> pref. I.D. Caragiani, Bucureşti, 1908; <span class="CharOverride-2">Zale roşii</span>,  Bucureşti, 1919; <span class="CharOverride-2"> Aripi albe</span>,  Bucureşti, 1932.</p>
			<p class="Heuristica___m_RPR"><span class="CharOverride-1">Repere bibliografice: </span>I.D. Caragiani, <span class="CharOverride-2">„Florile iubirei”, „Quatrene”</span>,<span class="CharOverride-2"> </span> AAR, partea administrativă, t. XXIV, 1901–1902; D.C. Ollănescu [-Ascanio], <span class="CharOverride-2">„Quatrene”</span>, AAR, partea administrativă, t. XXVI, 1903–1904; Cincinat Pavelescu,<span class="CharOverride-2">  Versuri, epigrame, amintiri, corespondenţă</span>, <span class="CharOverride-2"> </span>îngr. George Zarafu şi Victor Crăciun, Bucureşti, 1972,<span class="CharOverride-2"> 339–348</span>;<span class="CharOverride-2"> </span>M. Carp, <span class="CharOverride-2">„Epigrame”</span>, VR, 1908, 8; M.G. Holban, <span class="CharOverride-2">„Epigrame”</span>, „Revista idealistă”, 1908, 7–8; Virgiliu Monda, <span class="CharOverride-2">„Zale roşii”</span>, SBR, 1920, 38; Paul I. Papadopol, <span class="CharOverride-2">„Aripi albe”</span>, „Linia nouă”, 1933, 6;<span class="CharOverride-2"> </span>Alexandrina Mititelu,<span class="CharOverride-2"> Traduceri româneşti din Leopardi</span>, SI, 1936; Călinescu,<span class="CharOverride-2"> Ist. lit.</span> (1941), <span class="CharOverride-2">576</span>, <span class="CharOverride-2">913</span>, <span class="CharOverride-2">Ist. lit.</span> (1982), <span class="CharOverride-2">650</span>, <span class="CharOverride-2">835</span>;<span class="CharOverride-2"> </span>Manu, <span class="CharOverride-2">Reviste</span>, <span class="CharOverride-2">73–74</span>, <span class="CharOverride-2">165–166</span>; Claudia Millian,<span class="CharOverride-2"> Cartea mea de aduceri aminte</span>, îngr. şi pref. Mihai Gafiţa, Bucureşti, 1973,<span class="CharOverride-2"> 26–32</span>,<span class="CharOverride-2"> 154–162</span>, <span class="CharOverride-2">166</span>,<span class="CharOverride-2"> 240–245</span>;<span class="CharOverride-2">  </span>Piru, <span class="CharOverride-2"> Ist. lit.</span>,<span class="CharOverride-2"> 186–187</span>;<span class="CharOverride-2">  </span>Petre Oprea, <span class="CharOverride-2">Cronicari şi critici de artă în presa bucureşteană a anilor 1911–1916</span>,<span class="CharOverride-2"> </span> RMZ, 1985, 8, 1986, 2; Şerban Cioculescu, <span class="CharOverride-2">Dialoguri literare</span>, Bucureşti, 1987,<span class="CharOverride-2"> 300. &#9; </span><span class="Semnatura">R.Ş.</span></p>
			<div class="_idGenObjectLayout-1">
				<div id="_idContainer031">
					<div id="_idContainer029" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DIMITRIADE</span><span class="CharOverride-1">, <br />Constantin</span> (1831, Bucureşti – 10.III.1885, Bucureşti), <br />autor dramatic, traducător. </p>
					</div>
					<div id="_idContainer030" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_D2_Descantec-Dinescu_141-203-web-resources/image/dimitriade3.jpg" alt="" />
					</div>
				</div>
			</div>
			<p class="Heuristica-PRIMUL">Fire aventuroasă, <span class="CharOverride-1">D.</span> părăseşte repede şcoala şi după ce uceniceşte la un tapiţer, pleacă din ţară cu o trupă italiană de circ, participând la spectacole ca gimnast și „dănțuitor”. Ajuns în Italia, se îmbarcă mai întâi ca elev marinar, angajându-se apoi ca hamal, matelot, chelner pe mai multe vapoare, translator la Atena, voiajor comercial prin Marsilia, Paris şi Londra. Se întoarce acasă în 1848, intră pentru o vreme în trupa de teatru a lui Costache Caragiali, joacă la Bucureşti, la Craiova şi la Iaşi, unde devine, în 1864, primul profesor de declamaţie al Conservatorului. Concesionându-i-se în 1866 Teatrul cel Mare din Bucureşti, parcurge o etapă dificilă, din care iese ruinat, cu nervii zdruncinaţi. Se retrage din teatru în 1880, după ce se mobilizase totuşi spre a înfiinţa, împreună cu alţii, Societatea Dramatică a Actorilor din Bucureşti. Din nou tapiţer, chinuit de boala de nervi, se sinucide, fiind găsit înecat în Dâmbovița. Actriţa Aristizza Romanescu este fiica lui dintr-o primă căsătorie, iar poetul Mircea Demetriade fiu dintr-o altă căsătorie.</p>
			<p class="Heuristica-BASE"><span class="CharOverride-1">D.</span> a fost o personalitate a scenei româneşti: actor remarcabil, specializat în roluri de tirani şi intriganţi, director de scenă exigent, adversar al diletantismului, promotor al repertoriului original, pledant pentru ameliorarea situaţiei actorilor şi a instituţiei teatrale. Ca şi alţi actori, scrie ori traduce piese de teatru. Trei drame, <span class="CharOverride-2">Fraţii din munte</span> (1856, în colaborare cu Eugeniu Carada și prelucrând un roman al lui E. Gonzalès), <span class="CharOverride-2">Virtutea străbună</span> (1864) şi <span class="CharOverride-2">Blestemul</span> (1870), afirmă cu exaltare gloria trecutului, sacrificiul măreţ întru dreptate. Într-o atmosferă apăsat romantică, la care participă şi sceneria foarte complicată ori maniera discursiv-patetică a dialogului, distinctive apar câteva personaje chinuite de vinovăţie, de îndoială, anticipând ceva din <span class="CharOverride-2">Viforul</span> lui Barbu Delavrancea. În tălmăcirea lui <span class="CharOverride-1">D.</span> au fost reprezentate mai multe melodrame: <span class="CharOverride-2">Căpitanul negru</span> de Victor Séjour, <span class="CharOverride-2">Don Juan de Maraña</span> de Al. Dumas, <span class="CharOverride-2">Lucrătorii</span> de Eugène Manuel, <span class="CharOverride-2">Acrobatul </span>de Octave Feuillet, <span class="CharOverride-2">Ludovic al XI-lea</span> de Casimir Delavigne ş.a. Tot el a revizuit, mai târziu, o traducere din 1848 a lui Toma Bagdat, <span class="CharOverride-2">Othello sau Maurul din Veneţia</span> de Shakespeare, după versiunea lui Alfred de Vigny, şi a transpus în româneşte <span class="CharOverride-2">Curs de declamaţiune</span> al lui Vicente Joaquim Bastus.</p>
			<p class="Heuristica___mici"><span class="CharOverride-4">SCRIERI:</span> <span class="CharOverride-2">Fraţii din munte</span> (în colaborare cu Eugeniu Carada), Bucureşti, 1856; <span class="CharOverride-2">Virtutea străbună</span>, ed. 2, Bucureşti, 1864; <span class="CharOverride-2">Blestemul, </span>Bucureşti, 1870. <span class="CharOverride-1">Traduceri:</span> Vicente Joaquim Bastus, <span class="CharOverride-2">Curs de declamaţiune,</span> Bucureşti, 1867; Paul Meurice, <span class="CharOverride-2">Cavalerii spiritului</span>. <span class="CharOverride-2">Cesara</span>, Bucureşti, 1869; Al. Dumas-fiul, <span class="CharOverride-2">Bărbatul–femeia</span>, Bucureşti, 1872; Tiruvalluva, <span class="CharOverride-2">Cartea datoriilor</span>, Bucureşti, 1876.</p>
			<p class="Heuristica___m_RPR"><span class="CharOverride-1">Repere bibliografice: </span>Lelia Nădejde, <span class="CharOverride-2">Costache Dimitriade, </span>SCIA, teatru–muzică–cinematografie, 1965, 1; Ioan Massoff, <span class="CharOverride-2">Costache Dimitriade, actor şi tapiţer</span>, TTR, 1973, 4; <span class="CharOverride-2">Dicţ. lit. 1900, 280</span>.&#9;<span class="Semnatura"> G.D.</span></p>
			<div class="_idGenObjectLayout-1">
				<div id="_idContainer034">
					<div id="_idContainer032" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DIMITRIU</span><span class="CharOverride-1">, Daniel</span> (17.VII.1945, Simeria – 11.I.2017, Iași), <br />critic literar. </p>
					</div>
					<div id="_idContainer033" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_D2_Descantec-Dinescu_141-203-web-resources/image/DIMITRIU_DANIELa.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Mariei (n. Zaharuc) şi al lui Cristea Dimitriu, tehnician. A absolvit Liceul „Mihai Eminescu” din Iaşi (1963) şi cursurile Facultăţii de Filologie, secţia română–franceză, a Universităţii „Al. I.Cuza” din acelaşi oraş (1968). A fost profesor de liceu, apoi redactor la revistele „Convorbiri literare” (1972–1990) şi „Cronica” (1990–1991). În perioada 1970–1990 a condus cenaclul Junimea al Muzeului Literaturii Române din Iaşi. Din 1992 este lector, apoi conferenţiar la Catedra de literatură română şi comparată a Universităţii ieşene. A mai colaborat la „Iaşul literar”, „România literară”, „Ateneu”, „Luceafărul”, „Revista de istorie şi teorie literară”, „Tomis”, „Tribuna”, „Odglosy” (Polonia) ş.a.</p>
			<p class="Heuristica-BASE">Critica din volumul de debut al lui <span class="CharOverride-1">D.</span>, <span class="CharOverride-2">Ares şi Eros</span> (1978; Premiul Uniunii Scriitorilor), preia simbolistica dragostei şi a războiului pentru evidenţierea celor două sfere tematice majore ale poeziei române contemporane: lirica insurgentă, cu tonalităţile sale dinamice (şi nu rareori stridente în încercarea de a da veşmânt literar ideologemelor „implicării”), şi lirica erotică, cu nesfârşitele sale metamorfoze prilejuite de schimbarea registrelor creatoare. De o parte stau – printre alții – Mihai Beniuc, Eugen Jebeleanu, Nicolae Labiş, Geo Dumitrescu, de cealaltă se află Radu Cârneci, Nichita Stănescu şi Marin Sorescu. Cartea este o izbutită panoramă a poeziei postbelice, în care judecăţilor estetice tranşante le corespunde în mod fericit un limbaj critic direct şi obiectiv. <span class="CharOverride-2">Singurătatea lecturii</span> (1980) extinde aria de preocupări ale criticului la unii dintre cei mai importanţi clasici români (V. Alecsandri, Al. Macedonski, G. Bacovia), păstrând însă viu interesul pentru literele contemporane (în studii dedicate lui Ştefan Aug. Doinaş, Ion Caraion sau Mircea Dinescu). În acelaşi timp, cartea schiţează evoluţia viitoare a scrisului lui <span class="CharOverride-1">D.</span>: astfel, istoria receptării operei lui Bacovia reprezintă preludiul celor mai însemnate contribuţii critice ale autorului ieşean – <span class="CharOverride-2">Bacovia</span> (1981) şi <span class="CharOverride-2">Bacovia după Bacovia</span> (1998). Monografia din 1981 abordează opera poetului din perspectiva teoriilor moderne ale lecturii, încercând, prin „distilarea” judecăţilor critice precedente şi redefinirea categoriilor estetice ale „monotoniei”, „anonimatului” şi „banalităţii”, să ajungă la resorturile psihologice profunde ale creaţiei bacoviene. Închis în propria singurătate, lipsit de orice apetenţă pentru publicitate sau celebritate, Bacovia îi apare exegetului ca având o dublă identitate: scriitor şi cititor al propriei opere, poetul nu scrie pentru ceilalţi, ci doar pentru sine – cititorul de mai târziu. Lirismul bacovian contopeşte astfel în vers funcţiile reflexivă şi tranzitivă ale limbajului, proces în cadrul căruia cititorul (receptorul) impune scriitorului (emitentului) nu doar un simplu cod de comunicare, ci o paradigmă estetică. Aceasta este, afirmă criticul, una din sursele fundamentale ale estetismului bacovian, ale „artificialităţii” sale, observată de multă vreme fără a i se da o explicaţie convingătoare. „Dubla perspectivă” derivată din mesajul operei, pe de o parte, şi exigenţele cititorului, pe de alta, conduc la identificarea a două teme majore: tema confesiunii, care relatează biografia autorului, şi tema comuniunii, care urmăreşte respectarea unor modele de lectură. Criticul abordează şi spinoasa problemă a apartenenţei lui Bacovia la simbolism şi se situează printre primii care afirmă superficialitatea acestei judecăţi, susţinând că între scrisul lui şi simbolismul francez există „serioase incompatibilităţi”. Nu ezită să-l considere pe Bacovia „decadent” (titulatură pe care, de altfel, şi-o acordă însuşi poetul într-un interviu), identificând cheia de boltă a universului său liric în „joncţiunea dintre decadenţa naturală şi cea estetică”. Punând permanent în lumină originalitatea poeziei bacoviene, <span class="CharOverride-1">D.</span> redefineşte, cu mijloace critice sigure, un univers liric a cărui complexitate, ascunsă în spatele unei aparente monotonii, nu poate scăpa unei judecăţi atente. <span class="CharOverride-2">Bacovia după Bacovia</span> reia istoria receptării critice a operei poetului, accentul punându-se de data aceasta pe virtuţile estetice ale „oboselii” lirismului bacovian: spre deosebire de criticii care interpretau reluarea unor teme şi motive mai vechi ca semn al sterilităţii şi istovirii forţei creatoare, <span class="CharOverride-1">D.</span> afirmă că s-ar afla aici o manifestare pe deplin conştientă, premeditată şi dirijată. Astfel, pastişarea romanţelor eminesciene, devenite „ecouri de romanţă” (două dintre poemele volumului <span class="CharOverride-2">Comedii în fond</span> poartă chiar acest titlu), nu reprezintă simple imitaţii, ci sunt „viziuni întoarse”, prelucrări făcute în conformitate cu propriul program estetic. Originalul şi copia se confundă doar la suprafaţă, în realitate ele sunt incompatibile: romanţele se transformă, în spiritul esteticii moderne, în antiromanţe. Studiul <span class="CharOverride-2">Grădinile suspendate. Poezia lui Alexandru Macedonski</span> (1988) îşi propune să „facă ordine” într-o operă cu un caracter „de două ori compozit”. În opinia criticului, poezia lui Macedonski ilustrează ieşirea din romantism a literaturii române, fenomen datorat atât epuizării mijloacelor artistice ale curentului, cât şi, mai ales, prezenţei în stratul profund al liricii macedonskiene a unei dureroase scindări, care anunţă viitoarele prefaceri moderne ale poeziei. </p>
			<p class="Heuristica___mici"><span class="CharOverride-4">SCRIERI:</span> <span class="CharOverride-2">Ares şi Eros</span>, Iaşi, 1978; <span class="CharOverride-2">Singurătatea lecturii</span>, Bucureşti, 1980; <span class="CharOverride-2">Bacovia</span>, Iaşi, 1981; ed. 2, Iaşi, 2002; <span class="CharOverride-2">Introducere în opera lui Ion Minulescu</span>, Bucureşti, 1984; <span class="CharOverride-2">Grădinile suspendate. Poezia lui Alexandru Macedonski</span>, Iaşi, 1988; <span class="CharOverride-2">Nichita Stănescu. Geneza poemului</span>, Iaşi, 1997; <span class="CharOverride-2">Bacovia după Bacovia</span>, Iaşi, 1998. </p>
			<p class="Heuristica___m_RPR"><span class="CharOverride-1">Repere bibliografice:</span> Ciobanu, <span class="CharOverride-2">Însemne</span>, II, <span class="CharOverride-2">308–311</span>;  Grigurcu, <span class="CharOverride-2">Între critici</span>,<span class="CharOverride-2"> 300–303</span>;<span class="CharOverride-2"> </span>Radu G. Ţeposu, <span class="CharOverride-2">„Introducere în opera lui Ion Minulescu”</span>,<span class="CharOverride-2"> </span>CNT, 1989, 38; Al. Călinescu, <span class="CharOverride-2">Spaţiul macedonskian</span>, CRC, 1989, 5; Piru, <span class="CharOverride-2">Critici</span>,<span class="CharOverride-2"> 159–162</span>; Monica Spiridon, <span class="CharOverride-2">Mesajul şi formele</span>, R, 1990, 8; Ulici, <span class="CharOverride-2">Prima verba</span>, III, <span class="CharOverride-2">35–37</span>; Dumitru Micu, <span class="CharOverride-2"> Expresia eseistică</span>, L, 1997, 37–38; Daniel Cristea-Enache, <span class="CharOverride-2">Mântuirea lui Sisif</span>,  ALA, 1997, 388; Grigurcu, <span class="CharOverride-2">Peisaj</span>, II, <span class="CharOverride-2">277–292</span>; Ion Pop, <span class="CharOverride-2">Nichita Stănescu şi facerea poemului</span>,<span class="CharOverride-2"> </span>VR, 1998, 7–8; Dan Mănucă, <span class="CharOverride-2">Robinson și poezia</span>, CL, 1999, 10; <span class="CharOverride-2">Dicţ. scriit. rom.</span>, II, <span class="CharOverride-2">92–93</span>; Dimisianu, <span class="CharOverride-2">Lumea</span>,<span class="CharOverride-2"> 456–460</span>; Manolescu, <span class="CharOverride-2"> Lista</span>,<span class="CharOverride-2"> </span> III, <span class="CharOverride-2">371–375</span>; Grigurcu, <span class="CharOverride-2">În pădurea</span>, <span class="CharOverride-2">118–123</span>; Holban, <span class="CharOverride-2"> Ist. lit.</span>, III, <span class="CharOverride-2">174–177</span>; Al Cistelecan,<span class="CharOverride-2"> Daniel Dimitriu, criticul ca Robinson</span>, CLT, 2011, 11.&#9;<span class="CharOverride-2"> </span><span class="Semnatura">L.H.</span></p>
			<p class="Heuristica-PRIMUL"><span class="titlu-12">DIMITRIU</span><span class="CharOverride-1">, Eugen </span>(1.X.1923, Sărata–Cetatea Albă), istoric literar, editor. Este fiul Varvarei (n. Samson) şi al lui Vladimir Dimitriu, funcţionari. După studii la Facultatea de Drept a Universităţii din Iaşi, este translator la câteva întreprinderi din Fălticeni şi Suceava; din 1971  devine muzeograf şi documentarist la Muzeul din Fălticeni, unde ctitoreşte „Galeria oamenilor de seamă” în casa Lovineştilor, muzeograf la Muzeul Judeţean Suceava, din 1978 conducând şi organizând Fondul Memorial-Documentar „S. Fl. Marian”. Debutează cu un articol în „Zori noi” din Suceava (1964). A mai colaborat la „Crai nou”, „Suceava. Anuarul Muzeului Judeţean”, „Convorbiri literare”, „Cronica”, „Manuscriptum”, „România literară”, „Dacia literară”, „Monitorul de Suceava”, „Familia”, „Ramuri”, „Limbă şi literatură”, „Preocupări didactice”, „Ethos” (Suceava), „Filologie şi istorie” (Suceava), „Tribuna”, „Ţara Fagilor”, „Ateneu”, „Argeş”.</p>
			<p class="Heuristica-BASE">„Ultimul cunoscător complet” al spiritualităţii din zona Fălticenilor, cum se autorecomandă, „sârguincios benedictin al tezaurelor ascunse în biblioteci”, cum îl aprecia Vasile Lovinescu, <span class="CharOverride-1">D.</span>, un împătimit al studierii tradiţiilor literare, artistice şi culturale ale oraşului de pe Şomuz, şi-a dăruit mulţi ani de cercetări devotate punerii în lumină a acestora. Pentru constituirea „Galeriei oamenilor de seamă” a scotocit arhive, a purtat o întinsă corespondenţă, a adunat documente şi le-a orânduit în casa memorială dedicată familiei Lovinescu. Cu o informație deosebită privind biografia personalităţilor fălticenene, <span class="CharOverride-1">D.</span> a făcut o pasiune pentru urmărirea destinului familiei de cărturari care l-a dat pe marele critic literar de la „Sburătorul”, iar rodul studiilor sale s-a concretizat în cartea <span class="CharOverride-2">Lovineştii</span> (2001), unde cu francheţe declară că nu formulează aprecieri critice, dorinţa sa fiind doar aceea de a alcătui o cronică a acestei familii care a dat cinci scriitori. Accentul cade pe mărturisirile obţinute de la urmaşi ai familiei, de la notabilităţi ale oraşului, chiar de la oameni modeşti. Sunt aduse date necunoscute sau mai puţin cunoscute, care concură la evocarea epocii, a ambianţei, a casei Lovineştilor. Un capitol substanţial este acela privindu-i pe Profira şi pe Vasile T. Lovinescu, părinţii criticului, reconstituind atmosfera din sobra familie din Strada Sucevei a Fălticenilor. Vasile T. Lovinescu, pe lângă darurile de pedagog, este înfăţişat şi ca un bun părinte, grijuliu cu instrucţia celor şapte copii ai săi, cărora le-a angajat şi guvernantă, fiul Eugen având, spre exemplu, o guvernantă de origine elveţiană. Revelatoare sunt paginile despre tânărul E. Lovinescu, despre personajele feminine ale lui Anton Holban, nepot de soră al criticului, sau portretul făcut lui Vasile Lovinescu, frate mai mare al lui E. Lovinescu. Altă carte, <span class="CharOverride-2">Oraşul muzelor</span> (2002), subintitulată <span class="CharOverride-2">Case şi locuri memoriale la Fălticeni</span>, extinde cercetarea asupra unor personalităţi ca Mihail Sadoveanu, Anton Holban, Artur Gorovei, Virgil Tempeanu, Aurel George Stino, Nicolae Labiş ş.a. O preocupare specială are <span class="CharOverride-1">D. </span> pentru Cazabani, familie din care fac parte scriitorii Al. Cazaban şi Tudor Cazaban, actorul Jules Cazaban, muziciana Mansi Barberis ş.a., cercetările având drept rezultat câteva cărţi masive: <span class="CharOverride-2">Cazabanii. O cronică de familie </span> (2004), <span class="CharOverride-2">Cazabanii de la Fălticeni </span> (2007). Pe investigarea vieţii culturale din zona de nord a Moldovei şi din Bucovina, cu o documentare riguroasă şi o pasiune neistovită, se axează şi paginile din volumele <span class="CharOverride-2">Lumini fălticenene </span>(I–II, 2010) şi <span class="CharOverride-2">Lumini bucovinene</span> (I–II, 2011), în atenţia lui <span class="CharOverride-1">D.</span> intrând acum şi Ion Creangă, Theodor V. Ştefanelli, Ion Dragoslav, G.T. Kirileanu, S.T. Kirileanu, Liviu Marian ş.a. Ediţiile <span class="CharOverride-2">Simion Florea Marian şi corespondenţii săi</span> (1991, în colaborare cu Petru Froicu) şi <span class="CharOverride-2">Simion Florea Marian în amintiri, mărturii, evocări</span> (1997) relevă, pe de o parte, universul preocupărilor etnologului bucovinean şi, pe de alta, preţuirea de care s-a bucurat din partea a numeroşi contemporani ai săi, după cum altă ediţie, <span class="CharOverride-2">Scrisori către Leca Morariu </span>(I–III, 2006–2007), restituie efervescenţa legată de numele celui care decenii în şir a fost un animator cultural al Cernăuţilor.</p>
			<p class="Heuristica___mici"><span class="CharOverride-4">SCRIERI:</span> <span class="CharOverride-2">Ştiinţa în Bucovina. Ghid biobibliografic</span> (în colaborare), II–III, Suceava, 1983–1984; <span class="CharOverride-2">Pagini bucovinene (1982–1986)</span>. <span class="CharOverride-2">Indice bibliografic </span>(în colaborare), Suceava, 1987; <span class="CharOverride-2">Lovineştii</span>, îngr. şi pref. Constantin Severin, Iaşi, 2001; <span class="CharOverride-2">Oraşul muzelor (Case şi locuri memoriale la Fălticeni)</span>, îngr. Constantin Severin, pref. Constantin Ciopraga, Suceava, 2002; <span class="CharOverride-2">Cazabanii. O cronică de familie</span>, îngr. şi pref. Constantin Severin, Bucureşti, 2004;<span class="CharOverride-2"> Sub cerul Basarabiei natale</span>, pref. Gheorghe Giurcă, Suceava, 2007; <span class="CharOverride-2">Cazabanii de la Fălticeni</span>, Suceava, 2007; <span class="CharOverride-2">Un album al viselor frumoase</span>, Suceava, 2009; <span class="CharOverride-2">Lumini fălticenene</span>, I–II, Suceava, 2010; <span class="CharOverride-2">Lumini bucovinene</span>,<span class="CharOverride-2"> </span>I–II, Suceava, 2011; <span class="CharOverride-2">Virgil Tempeanu.</span> <span class="CharOverride-2">Viața și opera</span> (în colaborare cu Vasile G. Popa), I–II, Iași, 2012. <span class="CharOverride-1">Ediţii:</span> <span class="CharOverride-2">Simion Florea Marian şi corespondenţii săi</span>, pref. Iordan Datcu, Bucureşti, 1991 (în colaborare cu Petru Froicu); <span class="CharOverride-2">Simion Florea Marian în amintiri, mărturii, evocări</span>, introd. Ion Popescu-Sireteanu, postfaţă Nicolae Cârlan, Suceava, 1997; <span class="CharOverride-2">Scrisori către Leca Morariu</span>, I–III, pref. Emil Satco, Suceava, 2006–2007.</p>
			<p class="Heuristica___m_RPR"><span class="CharOverride-1">Repere bibliografice:</span> Emil Satco, <span class="CharOverride-2">„Lovineştii” – o excelentă carte de Eugen Dimitriu</span>, „Monitorul de Suceava”, 2001, 26 martie; Iordan Datcu, <span class="CharOverride-2">Pagini biografice despre Lovineşti</span>, ALA, 2001, 592; Ion Beldeanu, <span class="CharOverride-2">Privind dincolo de vreme</span>, CL, 2002, 12; Gheorghe Giurcă, <span class="CharOverride-2">„Oraşul muzelor”</span>, „Bucovina literară”, 2003, 1; Satco, <span class="CharOverride-2">Encicl. Bucovinei</span>, I, <span class="CharOverride-2">327–328</span>; Grigore Ilisei, <span class="CharOverride-2">Letopiseţul Cazabanilor</span>, DL, 2008, 3; Datcu, <span class="CharOverride-2">Pagini</span>, <span class="CharOverride-2">118–122.&#9;</span><span class="Semnatura"> I.D.</span></p>
			<p class="Heuristica-PRIMUL"><span class="titlu-12">DIMITRIU</span><span class="CharOverride-1">, Gheorghe</span> (30.X.1916, Tecuci – 13.X.1999, Chişinău), poet, prozator.  A urmat Conservatorul din Bucureşti (1936–1938) şi Academia de Arte Frumoase (1949). În 1956 s-a stabilit la Chişinău. A lucrat întâi ca pictor, apoi ca redactor la „Scânteia leninistă” (1958–1961), redactor literar la Teatrul de Operă şi Balet (1961–1964), scenograf la Studioul Moldova–Film (1970–1976). A semnat scenografia filmelor <span class="CharOverride-2">Lăutarii </span>şi <span class="CharOverride-2">Furtuni de toamnă.</span> I s-a acordat Premiul de Stat al RSS Moldoveneşti pentru libretul operei <span class="CharOverride-2">Alexandru Lăpuşneanu </span>de Gheorghe Mustea, montată la Teatrul de Operă şi Balet din Chişinău în 1990. A scris şi libretul oratoriului <span class="CharOverride-2">Dimitrie Cantemir</span> de Simion Lungu. </p>
			<p class="Heuristica-BASE">Scriitor autodidact, <span class="CharOverride-1">D. </span>a debutat editorial târziu cu volumul <span class="CharOverride-2">Aventurile unui cocostârc</span>, apărut în 1960. S-a îndreptat cu precădere spre lumea copilăriei şi a  adolescenţilor. Cărţile sale de versuri – <span class="CharOverride-2">Albinuţa </span>(1965), <span class="CharOverride-2">Din traista lui Păcălici</span> (1967) –, precum şi cele de proză – <span class="CharOverride-2">Boxerul</span> (1960), <span class="CharOverride-2">Tic-tac</span> (1966), <span class="CharOverride-2">Visul</span> (1968) – vădesc o bună cunoaştere a psihologiei copilului, ca şi a strategiilor narative ale folclorului, din care autorul preia tipuri de texte şi formule consacrate (ghicitori, păcăleli, jocuri de cuvinte ş.a.). Fiind şi pictor, <span class="CharOverride-1">D.</span> îi familiarizează pe cei mici prin povestirea <span class="CharOverride-2">Meşterul Penel </span>(1981) cu noţiuni din domeniul artelor plastice. Romanele <span class="CharOverride-2">Vlăstarul</span> (1981) şi <span class="CharOverride-2">Al patrulea </span> (1986) sunt  grevate de „prescripţiile” realismului socialist. </p>
			<p class="Heuristica___mici"><span class="CharOverride-4">SCRIERI:</span><span class="CharOverride-3"> </span><span class="CharOverride-2">Aventurile unui cocostârc</span>, Chişinău, 1960; <span class="CharOverride-2">Boxerul</span>, Chişinău, 1960;<span class="CharOverride-2"> Scăriţa fermecată</span>,<span class="CharOverride-2"> </span>Chişinău, 1962; <span class="CharOverride-2">Albinuţa</span>, Chişinău, 1965; <span class="CharOverride-2">Tic-tac</span>, Chişinău, 1966; <span class="CharOverride-2">Încotro?</span>, Chişinău, 1967; <span class="CharOverride-2">Din traista lui Păcălici</span>, Chişinău, 1967; <span class="CharOverride-2">Visul</span>, Chişinău, 1968; <span class="CharOverride-2">Semn</span>, Chişinău, 1977; <span class="CharOverride-2">Meşterul Penel</span>, Chişinău, 1981; <span class="CharOverride-2">Vlăstarul</span>, Chişinău, 1981; <span class="CharOverride-2">Al patrulea</span>, pref. Alexandru Cosmescu, Chişinău, 1986; <span class="CharOverride-2">Hai să numărăm</span>, Chişinău, 1987.</p>
			<p class="Heuristica___m_RPR"><span class="CharOverride-1">Repere bibliografice:</span> Ştefan Lozie, <span class="CharOverride-2">Gheorghe Dimitriu</span>, în <span class="CharOverride-2">Profiluri</span>,<span class="CharOverride-2"> 191–</span>195; Vlad Zbârciog, <span class="CharOverride-2">Aşa ne vede şi ne vrea</span>, LA, 2001, 15 noiembrie; <span class="CharOverride-2">Dicţ. Chişinău</span>,<span class="CharOverride-2"> 210</span>.&#9;<span class="Semnatura"> A.B.</span></p>
			<p class="Heuristica-PRIMUL"><span class="titlu-12">DIMITRIU</span><span class="CharOverride-1">, I.G.</span> <span class="CharOverride-1">[Ion G.] </span>(11.VIII.1900, Creţeşti, j. Ilfov – 12.III.1978, Nürnberg, Germania), istoric literar, folclorist, poet. Este fiul Ecaterinei (n. Pascal) şi al lui Gheorghe Dimitriu. După liceul la Giurgiu şi Bucureşti (1912–1920), face studii universitare de filologie romanică (română, italiană, provensală) la Bucureşti (1920–1924), Rostock (1942) şi la Hamburg (1947), aici luându-şi şi doctoratul în filologie cu teza <span class="CharOverride-2">Die sprichwörtlichen Redensarten in der rumänischen Sprache</span>. Este, succesiv, profesor de liceu la Cernavodă, Giurgiu şi Bucureşti (1924–1935), lector de limba şi literatura română la Universitatea Hanseatică din Hamburg (1945–1948), iar în Brazilia, la Rio de Janeiro, bibliotecar la Fundaçao Getulio Vargas şi la Serviço de Intercâmbio e Catalogaçao (1949–1962), profesor agregat la Faculdade Nacional de Filosofia (1951–1962), profesor de filologie romanică la Facultatea de Filologie din cadrul Institutului Catolic „Santa Ursula” (1957–1958). Ulterior, stabilit în RF Germania, e docent la Spracheninstitut din Nürnberg (1965–1973). În capitala Braziliei a înfiinţat în 1951, împreună cu Ştefan Baciu şi Faust Brădescu, Cercul Cultural „Andrei Mureşanu”, a fost redactor al revistei „Înşir’te mărgărite”, care a apărut în acelaşi an. De-a lungul timpului a colaborat, în ţară, la „Izbânda”, „Porunca vremii”, „Axa”, „Rampa teatrală”, „Cuvântul”, „Familia”, „Tribuna”, „România literară”, „Convorbiri literare”, „Preocupări literare”, „Revista Fundaţiilor Regale”, iar în exil la „Luceafărul”, „Caete de dor” (Paris), „Vers” (Rastatt – RF Germania, New York, Chicago), „Drum” (Ciudad de Mexico), „Carpaţii” (Madrid), „Fiinţa românească” (Paris), „Buletinul Bibliotecii Române” (Freiburg im Breisgau) ş.a.</p>
			<p class="Heuristica-BASE">Romanist, <span class="CharOverride-1">D. </span>publică atât studii mai ample, cum sunt <span class="CharOverride-2">Gheorghe Coşbuc. Viaţa şi opera</span> (1925), <span class="CharOverride-2">D. Bolintineanu. Viaţa şi opera</span> (1941), <span class="CharOverride-2">Doinele lui V. Alecsandri</span> (1952), cât şi un număr apreciabil de articole despre G. Coşbuc, Lamartine, Lessing, Eminescu, Antioh Cantemir, Ion Creangă, Vasile Conta, spătarul Nicolae Milescu, Padre Augusto Magne, Serafim Pereira de Silva Neto, M. Bartoli, Ernesto da Faria Junior, Sever Pop, N. Cartojan, Sextil Puşcariu, G. Murnu, Pericle Papahagi, apărute în reviste din ţară şi din străinătate. A semnat, de asemenea, o serie de articole despre folclorul românesc, care au făcut cunoscute cercetătorilor străini aspecte ale spiritualităţii româneşti: <span class="CharOverride-2">Le Roumain D</span><span class="CharOverride-7">or</span><span class="CharOverride-2"> et les portugais Dôr et S</span><span class="CharOverride-7">audade</span> („Orbis”, Louvain, 1960), <span class="CharOverride-2">Dieu dans la parémiologie roumaine</span> („Acta philosophica et theologica”, 1964), <span class="CharOverride-2">Volkstümliche rumänische </span><span class="CharOverride-2">Ü</span><span class="CharOverride-2">berlieferungen zum Weihnachtsfest</span> („Informations–Bulletin”, München, 1965), <span class="CharOverride-2">Amintiri despre profesorul Nicolae Cartojan</span> („Fiinţa românească”, 1965), <span class="CharOverride-2">Zidirea cetăţii Scutari şi legenda podului de la Regensburg</span> („Buletinul Bibliotecii Române”, 1965), <span class="CharOverride-2">Două mari valori româneşti: George Murnu şi Pericle Papahagi</span> („Noul album macedo-român”, 1965), <span class="CharOverride-2">Tradiţii populare româneşti la Paşti</span> („Informations–Bulletin”, 1967), <span class="CharOverride-2">Doina, cântecul neamului românesc</span> („Buletinul Bibliotecii Române”, 1969–1970).</p>
			<p class="Heuristica___mici"><span class="CharOverride-4">SCRIERI:</span> <span class="CharOverride-2">Gheorghe Coşbuc. Viaţa şi opera</span>, Bucureşti, 1925; <span class="CharOverride-2">D. Bolintineanu. Viaţa şi opera</span>, Bucureşti, 1941; <span class="CharOverride-2">Doinele lui V. Alecsandri</span>, Freiburg im Bresgau, 1952. <span class="CharOverride-1">Traduceri:</span> A.S. Puşkin, <span class="CharOverride-2">Boris Godunov</span>, Bucureşti, 1937 (în colaborare cu Grigore Avachian).</p>
			<p class="Heuristica___m_RPR"><span class="CharOverride-1">Repere bibliografice:</span> Horia Stamatu, <span class="CharOverride-2">Un om ca oamenii</span>, „Revista scriitorilor români”, 1978, 15; Nicolae Novac, <span class="CharOverride-2">Ion G. Dimitriu</span>, „Drum”, 1978, 1–3; Datcu, <span class="CharOverride-2">Dicţ. etnolog.</span>, <span class="CharOverride-2">326–327</span>; Manolescu, <span class="CharOverride-2">Enciclopedia</span>, <span class="CharOverride-2">250–251</span>.&#9; <span class="Semnatura">I.D. </span></p>
			<p class="Heuristica-PRIMUL"><span class="titlu-12">DIMITRIU</span><span class="CharOverride-1">, Nicolae </span>(11.XII.1902, Brăila – 20.V.1980, Bucureşti), prozator. Fiu al unui funcţionar şi al unei institutoare, <span class="CharOverride-1">D.</span> a absolvit în 1922 Liceul „N. Bălcescu” din Brăila şi în 1925 Facultatea de Drept la Bucureşti, unde a fost avocat şi consilier juridic. A debutat cu epigrame în „Foaia tinerimii” (1924) şi a continuat cu reportaje, proză scurtă, pamflete, articole, evocări în „Bilete de papagal” (unde a semnat şi Nidim), „Mişcarea”, „Vremea”, „Secolul”, „Gazeta tribunalelor”, iar după 1966 în „Argeş” şi „România literară”. Editorial, a debutat în 1970 cu volumul <span class="CharOverride-2">Patru cravate</span>. A frecventat cafeneaua literară bucureşteană, lăsând câteva mărturii despre scriitorii întâlniţi (Al. O. Teodoreanu, Ion Pillat, Horia Furtună), în care consemnează şi unele glume sau calambururi auzite.</p>
			<p class="Heuristica-BASE">Primele cărţi ale lui <span class="CharOverride-1">D</span>.– <span class="CharOverride-2">Patru cravate, Experţii veseli</span> (1972) – cuprind mai multe povestiri ale unor fapte diverse, nu neapărat hazlii, dar cu nucleu epic interesant, pe care atitudinea autorului îl face amuzant, sugerând o lectură în cheie comică. Detaşat de semnificaţia reală a întâmplărilor (de multe ori nocive), naratorul nu pare afectat de relele lumii, fiind stăpânit de o umoare pozitivă, de o bonomie netulburată. Cu excepţia secvenţelor referitoare la mediul tribunalelor, „temele” prozelor sunt foarte diverse. O serie de povestiri şi schiţe tratează cu umor aspecte ale relaţiilor dintre sexe – strategii matrimoniale sau de supunere a partenerului, tactici ale adulterului sau ale contracarării acestuia ş.a. Diferite conflicte iscate între indivizi capătă forme ilare, dar mai degrabă din lipsa unei percepţii dramatice a existenţei decât ca urmare a unei reprezentări comice propriu-zise a lumii. <span class="CharOverride-1">D.</span> este dispus să (se) amuze din orice, chiar deturnând oarecum sensul normal, „morala” celor povestite. Totuşi, câteva episoade au o structură comică de sine stătătoare. În <span class="CharOverride-2">Experţii veseli</span>, de pildă, doi actori, degustători infailibili, se dau drept nişte străini interesaţi să achiziţioneze vinuri şi obţin o cantitate însemnată de mostre. Apoi pun întâmplarea în scenă şi o joacă la un teatru. Văzând piesa, podgoreanul păcălit află cum a fost tras pe sfoară, dar totul se termină cu bine. Haz în sine au şi relatările unor farse, replicile spirituale, perlele oratorice, dar şi unele secvenţe epice axate pe rezolvarea ingenioasă a unor situaţii oarecare (<span class="CharOverride-2">Aria de la miezul nopţii, Ninsoare de iulie</span>) sau care au ca scop inserarea unei poante. Nu lipsesc nici secvenţele uşor ironice vizând eterne defecte omeneşti – naivitatea, ignoranţa, prostia, laşitatea, aroganţa, necinstea, avariţia, cameleonismul. Rareori apar şi unele tente satirice, abia sugerate, criticând moravuri sau servicii sociale defectuoase. Datorită culegerii <span class="CharOverride-2">Voiaj de nuntă </span>(1975)<span class="CharOverride-2">, </span>autorul a fost considerat un discipol al lui Tudor Arghezi pe linia umorului absurd, dar inventivitatea sa, atât în planul fabulaţiei, cât şi în cel stilistic, este redusă. Mult mai evidente sunt influenţele umoriştilor consacraţi – Gh. Brăescu, I. A. Bassarabescu, D.D. Patraşcanu –, deosebindu-se, poate, de aceştia prin lipsa totală de resentimente şi intenţii demascatoare. În general, umoristul e totuşi destul de modest, deşi este bine slujit de o exprimare exactă, la obiect, concisă, care facilitează lectura. După 1975 mai multe proze au fost scenarizate (deseori chiar de el) şi prezentate la radio şi televiziune.</p>
			<p class="Heuristica___mici"><span class="CharOverride-4">SCRIERI:</span> <span class="CharOverride-2">Patru cravate,</span> postfaţă Petre Ghiaţă, Bucureşti, 1970; <span class="CharOverride-2">Experţii veseli</span>, Bucureşti, 1972; <span class="CharOverride-2">Voiaj de nuntă</span>, postfaţă D. Micu, Bucureşti, 1975; <span class="CharOverride-2">Ninsoare de iulie</span>, Bucureşti, 1979.</p>
			<p class="Heuristica___m_RPR"><span class="CharOverride-1">Repere bibliografice:</span> D. Micu, „<span class="CharOverride-2">Ninsoare de iulie</span>”, „Scânteia tineretului”, 1979, 11 537; <span class="CharOverride-2">Scrisoare de la Nicolae Dimitriu. 1980</span>, ADLTR, D-37; Petre Strihan<span class="CharOverride-2">, Un umorist: Nicolae Dimitriu</span>, RL, 1982, 27.<span class="CharOverride-1"> &#9;</span><span class="Semnatura">C.T.</span></p>
			<p class="Heuristica-PRIMUL"><span class="titlu-12">DIMITRIU</span><span class="CharOverride-1">, Ştefan</span> (21.V.1938, Ibăneşti, j. Vaslui), prozator, dramaturg. Este fiul Atenei Dimitriu (n. Coatu) şi al lui Ştefan Dimitriu, învăţători. Trecut la „chiaburi”, tatăl a cunoscut puşcăriile vremii, inclusiv Canalul, iar fiul, după absolvirea a şapte clase în comuna natală, a fost obligat să-şi câştige existenţa ca muncitor necalificat pe şantierul Rafinăriei Teleajen, urmând totodată şi cursurile liceului seral din Ploieşti, pe care l-a absolvit în 1955. Până în 1958 practică diverse îndeletniciri: croitor, dactilograf, laborant, librar, bibliotecar, metodist etc. Urmează, între 1962 şi 1967, Facultatea de Limba şi Literatura Română a Universităţii din Bucureşti, perioadă în care a condus cenaclul „Mihai Eminescu” al Universităţii bucureştene şi a fost angajat ca redactor la revista „Viaţa studenţească”. Este, din 1967, redactor al Televiziunii Române, cu o pauză între 1983 şi 1989, când a lucrat la Radio, remarcându-se prin anchetele din cadrul emisiunii „Reflector”. În 1990 devine redactor-şef al Oficiului de presă şi tipărituri al Radioteleviziunii Române şi director al Departamentului de logistică şi memorie. Conduce şi editura particulară Românul (1990–1994). A debutat ca poet în 1957 în paginile ziarului „Flamura Prahovei”, iar în 1962 Mihu Dragomir îl lansează cu două poezii în „Luceafărul”, la rubrica „Steaua fără nume”. Mai colaborează la „Tribuna”, „Contemporanul”, „Viaţa românească” ş.a. A semnat şi cu pseudonimele Ştefan Ibănescu, Nicolae Boroda, Radu Iarnea. Este căsătorit cu scriitoarea Victoria Dragu.</p>
			<p class="Heuristica-BASE">Primul volum al lui <span class="CharOverride-1">D.</span>, <span class="CharOverride-2">Drumuri ca-n palmă</span>, apărut în 1971, cuprinde scurte povestiri ce excelează prin concizie, analiză lucidă şi o deosebită putere de sugestie. Varietatea mediilor investigate, precum şi diversitatea modalităţilor stilistice, de la notaţia lirică la duritatea pasajului naturalist, au determinat critica să remarce virtualităţile de romancier ale autorului, care în 1972 îşi tipăreşte cel dintâi roman, <span class="CharOverride-2">Trapez</span>, cu o pronunţată tentă socială. Cartea evocă drumul contorsionat al devenirii unui tânăr, Mihai Olaru,<span class="CharOverride-8"> </span>descendent dintr-o familie de „foşti”. Considerat „apropiat tematic şi chiar valoric” de <span class="CharOverride-2">Intrusul </span>al lui Al. Ivasiuc (Val Condurache), romanul intenţionează, pe de o parte, să radiografieze eteroclita lume a unui şantier, iar pe de alta, să sugereze, prin simbolistica zborului la trapez, riscurile celui pornit în căutarea adevărului. După jurnalul de călătorie în Albania, intitulat <span class="CharOverride-2">Ţara lui Skanderbeg</span> (1973), şi evocările reunite în volumul <span class="CharOverride-2">Dealuri la Prut </span>(1977), <span class="CharOverride-1">D.</span> publică romanul <span class="CharOverride-2">Tinereţea lui Bogdan Irava</span> (1987), bine primit atât de critică, cât şi de public. Concepută ca „roman al justiţiei, roman al puterii, cronică de moravuri şi roman al formaţiei şi construcţiei” (Romul Munteanu), cartea a impus comentatorilor prin stilul alert, prin solida priză asupra realului şi prin capacitatea autorului de a surprinde, cu o remarcabilă luciditate, modul insidios în care normalitatea e subjugată anormalităţii, un compromis aparent minor atrăgând după sine altele, din ce în ce mai grave. „Bulgărele odată pornit antrenează avalanşa pe care încercând apoi s-o opreşti poţi sfârşi prin a fi strivit cu totul de ea.” Este rezumată în această frază întreaga dramă a tânărului procuror Irava, care abdicase încet, dar sigur, de la misiunea de slujitor al legii, pentru deveni o simplă marionetă în mâinile potentaţilor. În ultimul moment, riscând disperat totul, el se întoarce la datele iniţiale ale conştiinţei sale, pentru care singura raţiune de a fi este a acţiona doar în spiritul dreptăţii şi al adevărului. De un succes, previzibil, s-a bucurat şi romanul <span class="CharOverride-2">Turnul nebunilor</span> (1993). Previzibil, fiindcă acest turn nu este altul decât turnul Televiziunii Române, acolo unde se „fabrică” (sau se mistifică) realitatea, acolo unde telespectatorul-lector nu are acces şi, ca atare, prezenţa în roman a unor personaje care abia dacă ascund persoane publice reale e firesc să suscite interesul. În plus, problematica abordată – „misterele” Revoluţiei, descoperirea teroriştilor –, de extremă actualitate, reprezenta o garanţie certă a succesului. Fiind şi un fel de „monografie” a profesiei de ziarist de televiziune, romanul reconstituie, din perspectiva unui teleast, lumea aparte a impozantului edificiu, oferind astfel autorului posibilitatea de a etala calităţi de analist, de fin observator, ca şi înzestrare de portretist. Protagonistul cărţii – un împătimit căutător al adevărului despre decembrie 1989 – plăteşte cu viaţa curajul de a nu fi acceptat varianta oficială. La fel şi martorul Ilie Boţan, cel care, depăşindu-şi teama, îşi asumase riscul de a colabora pentru identificarea unor terorişti. În pofida câtorva neglijenţe stilistice, cauzate de patosul jurnalistic demonstrativ, <span class="CharOverride-2">Turnul</span> <span class="CharOverride-2">nebunilor</span> rămâne un document al zbuciumatei epoci postdecembriste şi un roman demn de a fi luat în seamă. Ca dramaturg, <span class="CharOverride-1">D.</span> a semnat câteva piese, unele publicate inițial în revista „Teatrul” (<span class="CharOverride-2">Când ai s-o cunoşti pe Luiza, </span>1988), altele difuzate în cadrul emisiunilor de teatru radiofonic (<span class="CharOverride-2">Întâlnire în Marea Sarmatică, </span>1987, <span class="CharOverride-2">Cumpăr dog arlechin, </span>1994) sau reprezentate pe „scena” teatrului TV (<span class="CharOverride-2">Băgătorul de strâmbe,</span> 1994, <span class="CharOverride-2">Stilul smuls, </span>1994). Este, de asemenea, autor de scenarii radiofonice şi scurt metraje cinematografice cu subiecte culturale. </p>
			<p class="Heuristica___mici"><span class="CharOverride-4">SCRIERI</span><span class="CharOverride-1">: </span><span class="CharOverride-2">Drumuri ca-n palmă</span>,<span class="CharOverride-2"> </span>Bucureşti, 1971; <span class="CharOverride-2">Trapez</span>, Bucureşti, 1972; <span class="CharOverride-2">Ţara lui Skanderbeg</span>, Bucureşti, 1973; <span class="CharOverride-2">Dealuri la Prut</span>, Bucureşti, 1977; <span class="CharOverride-2">Tinereţea lui Bogdan Irava</span>, Bucureşti, 1987; <span class="CharOverride-2">Turnul nebunilor</span>, Bucureşti, 1993; <span class="CharOverride-2">Steaua păguboşilor</span>, pref. Romul Munteanu, Bucureşti, 2003. <span class="CharOverride-1">Traduceri:</span> Maitreyi Devi, <span class="CharOverride-2">Dragostea nu moare</span>, postfaţă Mircea Handoca, Bucureşti, 1992 (în colaborare cu Theodor Handoca); Fritz Wittels, <span class="CharOverride-2">Freud. Omul, doctrina, şcoala</span>, Bucureşti, 1994.</p>
			<p class="Heuristica___m_RPR"><span class="CharOverride-1">Repere bibliografice: </span>Val Condurache, <span class="CharOverride-2">„Trapez”</span>, CRC, 1972, 49; Iorgulescu, <span class="CharOverride-2">Scriitori</span>,<span class="CharOverride-2"> 199</span>; Mihai Ungheanu, <span class="CharOverride-2">„Tinereţea lui Bogdan Irava”</span>, LCF, 1987, 43; Tania Radu, <span class="CharOverride-2">„Tinereţea lui Bogdan Irava”</span>, FLC, 1987, 48; Romul Munteanu, <span class="CharOverride-2">„Tinereţea lui Bogdan Irava”</span>, FLC, 1987, 50; Alex. Ştefănescu, <span class="CharOverride-2">„Tinereţea lui Bogdan Irava”</span>, RL, 1988, 12; Alex. Ştefănescu, <span class="CharOverride-2">Televiziunea fără Paul Everac</span>, RL, 1994, 1; Gabriela Duda, <span class="CharOverride-2">Televiziunea română în direct</span>, VR, 1994, 9–10; Roxana Sorescu, <span class="CharOverride-2">Turn de veghe</span>, RMB, 1995, 1544; Liviu Grăsoiu, <span class="CharOverride-2">Structuri tradiţionale</span>, LCF, 2003, 43. &#9; <span class="Semnatura">D.Gr.</span></p>
			<p class="Heuristica-PRIMUL"><span class="titlu-12">DIMITRIU</span><span class="CharOverride-1">, Toma </span>(? – c. 1775), traducător, autor de versuri. Toma, „al doilea logofăt”, s-a născut în satul Kripani din Kastoria (Grecia). Elev prin anii 1755–1756 la Bucureşti, vine în 1758 la Iaşi, unde se întreţine ca profesor de filosofie. În 1760 este numit de mitropolitul Gavriil Callimachi logofăt la Cancelaria Mitropoliei, fiind tot aici, se pare, şi bibliotecar. Propria bibliotecă a fost donată de soţia sa, Arghira, Academiei Domneşti din Iaşi.</p>
			<p class="Heuristica-BASE">Prin activitatea de traducător <span class="CharOverride-1">D.</span> se încadrează în mişcarea iluministă din Moldova. O primă traducere, pe care o motivează într-o explicaţie în versuri, are în vedere popularul roman grecesc <span class="CharOverride-2">Theaghen şi Haricleea </span>al lui Heliodor, intitulat în tălmăcirea românească <span class="CharOverride-2">A lui Eliodor istorie etiopicească</span>. Traducerea a circulat intens în Moldova, unde s-au păstrat paisprezece copii manuscrise, cea mai veche, din 1772–1773, fiind întocmită de pisarul Mitropoliei, Grigore Ilievici, viitorul logofăt al cancelariei Grigoraş, la cererea episcopului de Roman, Leon Gheuca, un mentor al traducătorului. La îndemnul şi cu cheltuiala vistierului Ioan Cantacuzino, <span class="CharOverride-1">D.</span> transpune, după intermediarul grecesc al lui Nichifor Theotochis, apărut la Leipzig în 1769, lucrarea unui autor convertit la creştinism, care atacă iudaismul, numită, în tălmăcirea tipărită la Iaşi în 1771, <span class="CharOverride-2">Alcătuire înaurită a lui Ravvi Samuil jidovului, mustrând rătăcirea jidovilor</span>. Un indiciu al înclinaţiilor literare ale versificatorului <span class="CharOverride-1">D.</span> sunt şi cele câteva zeci de „stihuri politiceşti” ce prefaţează tălmăcirea, din care nu lipseşte ideea, în spiritul epocii, că „a folosi patria sa” este fapta cea mai vrednică de laudă. Prin ordinul generalului P.A. Rumeanţev adresat mitropolitului Gavriil Callimachi, <span class="CharOverride-1">D.</span> este însărcinat cu traducerea unei lucrări legislative, <span class="CharOverride-2">Nacazul</span> (1767), care conţinea o pledoarie în favoarea monarhului luminat, reprezentat de împărăteasa Ecaterina a II-a a Rusiei. Tradusă după intermediarul grecesc al lui Evghenie Vulgaris, publicat la Petersburg în 1771, <span class="CharOverride-2">Învăţătură a însuşi stăpânitoarei măriri Ecaterinii II </span>s-a tipărit la Iaşi în 1773. În prefaţa laudativă este salutată apariţia unei opere necesare „patrioţilor” pentru reglementarea juridică a relaţiilor sociale într-o epocă de progres şi domnie a raţiunii umane. Mai mult indirect, prin ideile izvoarelor folosite (Montesquieu, Cesare Beccaria, Samuel von Pufendorf), <span class="CharOverride-2">Învăţătură...</span> a reprezentat un text de bază pentru iluminismul românesc. Este posibil ca lui <span class="CharOverride-1">D.</span> să-i aparţină şi alte traduceri: <span class="CharOverride-2">Îndreptarea păcătoşilor adică Învăţătură către cel ce se pocăieşte</span> (1768), transpusă din greceşte şi tipărită la Iaşi, cu ajutorul mitropolitului Gavriil Callimachi, precum şi câteva traduceri anonime, păstrate în copii manuscrise. Tălmăcirile, realizate prin intermediare greceşti, au în vedere scrieri de mare circulaţie în epocă: <span class="CharOverride-2">Întâmplările lui Telemah</span> de Fénelon, <span class="CharOverride-2">Teatron politicon, adecă privelişte politicească,</span> după manualul de educaţie a principilor al lui Ambrosius Marlianus, şi, sub titlul <span class="CharOverride-2">Zăbava fantasiei,</span> zece capitole din <span class="CharOverride-2">Gli scherzi geniali</span> a italianului Gian Francesco Loredano. </p>
			<p class="Heuristica___mici"><span class="CharOverride-1">Traduceri:</span> <span class="CharOverride-2">Alcătuire înaurită a lui Ravvi Samuil jidovului, mustrând rătăcirea jidovilor</span>, Iaşi, 1771; <span class="CharOverride-2">Învăţătură a însuşi stăpânitoarei măriri Ecaterinii II</span>, Iaşi, 1773. </p>
			<p class="Heuristica___m_RPR"><span class="CharOverride-1">Repere bibliografice:</span> Iorga, <span class="CharOverride-2">Ist. Bis.</span>, II, <span class="CharOverride-2">170</span>; Cartojan, <span class="CharOverride-2">Cărţile populare </span>(1938), II, <span class="CharOverride-2">273</span>;  Maria Marinescu-Himu, <span class="CharOverride-2">Romanul grecesc „Ethiopicá” al lui Heliodor în traducere românească</span>, „Hrisovul”, 1945; Ariadna Cioran-Camariano, <span class="CharOverride-2">Traducerile în limba greacă şi română a „Nacazului” (Învăţătura) Ecaterinii a II-a</span>, STD, 1958, 2; Maria Marinescu-Himu, <span class="CharOverride-2">Romanul grec în literatura română</span>, SC, 1965; Duţu, <span class="CharOverride-2">Cooordonate, 223–224, 252–253, 255</span>;<span class="CharOverride-2">  </span> Nicos Gaidagis, <span class="CharOverride-2">Contribuţii la istoricul Bibliotecii Centrale Universitare din Iaşi</span>, AIX, t. XII, 1976; <span class="CharOverride-2">Dicţ. lit. 1900</span>, <span class="CharOverride-2">280–281</span>; Ursu, <span class="CharOverride-2">Contribuţii ist. culturii</span>, <span class="CharOverride-2">185–210</span>.&#9;  <span class="Semnatura">A.Sm.</span></p>
			<p class="Heuristica-PRIMUL"><span class="titlu-12">DIMITRIU-PĂUŞEŞTI</span><span class="CharOverride-1">, Alexandru</span> (24.II.1909, Iaşi – 7.XI.1977, Bucureşti), istoric literar, traducător. Este fiul Mariei Ana şi al lui Gheorghe Dimitriu-Păuşeşti, avocat. Îşi face studiile liceale şi universitare în oraşul natal, plecând apoi, cu o bursă, la Paris. Împreună cu Virgil Gheorghiu, Aurel Zaremba ș.a., inițiază la Iaşi revistele avangardiste „Prospect” (1928) şi „XX literatura contimporană” (1928–1929). În paginile lor, ca şi la „unu”, publică poezii şi proză. Mai colaborează la „Bilete de papagal”, „Opinia”, „Lumea”, „Manifest”, „Jurnalul literar”, „Cuget moldovenesc”, „Vremea”, „Ecoul”, iar după 1950 scrie la „Gazeta literară”, „Viaţa românească”, „Veac nou”, „Cahiers roumains d’études littéraires” ş.a. </p>
			<p class="Heuristica-BASE">Vreme de aproape două decenii profesor de franceză în învăţământul liceal (din 1954 la Liceul „Gheorghe Lazăr” din Bucureşti), autor de manuale, <span class="CharOverride-1">D.-P. </span>va intra în 1960 la Catedra de limbă şi literatură franceză a Facultăţii de Filologie a Universităţii din Bucureşti, mai întâi ca lector, apoi conferenţiar, cu doctoratul susţinut în 1970 cu teza <span class="CharOverride-2">Imaginea poetică a lui Ren</span><span class="CharOverride-2">é</span><span class="CharOverride-2"> Char</span>,  ca titular al cursului de literatură franceză în secolul al XX-lea. Realizează prima sinteză universitară originală asupra acestui domeniu, până la el studiat doar fragmentar: <span class="CharOverride-2">Istoria literaturii franceze. Secolul XX </span>(1968), „o vedere de ansamblu asupra creatorilor contemporani din literatura franceză, pe care îi trece prin filtrul unei sensibilităţi poetice deosebite” (Irina Mavrodin). Lucrarea va fi completată prin apariţia, în 1971, a antologiei <span class="CharOverride-2">La Littérature française moderne, de Rimbaud à nos jours</span>, alcătuită împreună cu Irina Mavrodin şi Micaela Slăvescu. Va colabora la dicţionarul <span class="CharOverride-2">Scriitori francezi</span> (1978) cu articole ce se remarcă prin seriozitatea şi noutatea informaţiei, ca şi prin amprenta personalităţii sale asupra interpretării operelor. Ca traducător, se apleacă mai cu seamă asupra epocii moderne şi contemporane, publicând versiunea românească a unor romane: <span class="CharOverride-2">Izbânda familiei Rougon </span>de Émile Zola (1956),<span class="CharOverride-2"> Familia Thibault</span> de Roger Martin du Gard (I, 1962, în colaborare cu Vintilă Russu-Şirianu) ș.a. </p>
			<p class="Heuristica___mici"><span class="CharOverride-4">SCRIERI:</span> <span class="CharOverride-2">Istoria literaturii franceze. Secolul XX</span>,<span class="CharOverride-2"> </span>Bucureşti, 1968; <span class="CharOverride-2">Scriitori francezi</span> (în colaborare), Bucureşti, 1978. <span class="CharOverride-1">Traduceri:</span> Émile Zola, <span class="CharOverride-2">Izbânda familiei Rougon, </span>Bucureşti, 1956; Vladimir Pozner, <span class="CharOverride-2">Locul supliciului</span>, Bucureşti, 1961; Patrick Kessel, <span class="CharOverride-2">Inamicii publici</span>, pref. Savin Bratu, Bucureşti, 1962; Roger Martin du Gard, <span class="CharOverride-2">Familia Thibault</span>, I, pref. Radu Popescu, Bucureşti, 1962 (în colaborare cu Vintilă Russu-Şirianu). </p>
			<p class="Heuristica___m_RPR"><span class="CharOverride-1">Repere bibliografice:</span> Rodica Marcu, <span class="CharOverride-2">Alexandru Dimitriu-Păuşeşti</span>, RL, 1977, 46; Irina Mavrodin, <span class="CharOverride-2">Alexandru Dimitriu-Păuşeşti, poetul, profesorul, omul</span>,<span class="CharOverride-2"> </span>în <span class="CharOverride-2">Momente din istoria limbilor străine la Universitatea din Bucureşti</span>,<span class="CharOverride-2"> </span>coordonatori Angela Ion şi Elena Gorunescu, Bucureşti, 1980, <span class="CharOverride-2">179–182.</span> &#9; <span class="semnatura-final CharOverride-9">Il.M.</span></p>
			<div class="_idGenObjectLayout-1">
				<div id="_idContainer037">
					<div id="_idContainer035" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DIMOV</span><span class="CharOverride-1">, Leonid</span> (11.I.1926, Ismail – 5.XII.1987, Bucureşti), poet, eseist, traducător. </p>
					</div>
					<div id="_idContainer036" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_D2_Descantec-Dinescu_141-203-web-resources/image/01_DIMOV_LEONID2.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Nadejdei Dimov şi a lui Naum Mordcovici; părinţii nu erau căsătoriţi, iar în 1941, în urma unei acţiuni judiciare iniţiate de mama sa, viitorul poet a fost declarat fiu natural şi a primit numele de familie al mamei, pentru a fi protejat de persecuţiile antisemite. Născut în sudul Basarabiei, într-un mediu multietnic, a învăţat câteva limbi încă din copilărie (bunicul matern, care l-a crescut, era învăţător şi preda în română, rusă şi turcă). Când <span class="CharOverride-1">D.</span> avea trei ani, familia s-a stabilit la Bucureşti, bunicul transferându-se în „suburbana Griviţa”. A absolvit liceul în 1944, la Colegiul  Naţional „Sf. Sava”, unde îl avusese profesor de română pe Şerban Cioculescu, cel care, după mai bine de două decenii, avea să-i publice câteva poeme în „Viaţa românească”. La vârsta studenţiei, biografia îi devine mai agitată: înscrieri şi exmatriculări sau retrageri succesive la diferite facultăţi; <span class="CharOverride-1">D.</span> urmează fără să le încheie – succesiv, uneori în paralel – studii la Facultatea de Litere şi Filosofie, Facultatea de Teologie Ortodoxă, Facultatea de Drept, Facultatea de Biologie. Membru al Partidului Comunist din 1944, este exclus în 1950, după ce în 1945 îşi depusese carnetul (era, se pare, apropiat de orientarea troţkistă a mişcării de stânga). Lucrează ca redactor la „Studentul român”, apoi la Agerpres, la Institutul Româno–Sovietic şi la revista „Arta plastică“. În 1957–1958 este încarcerat la Jilava pentru „insulte la adresa lui Stalin”. Dat afară de la „Arta plastică“, rămâne câţiva ani fără serviciu. Ulterior, în epoca afirmării lui, este angajat ca salariat la Fondul Literar, mai târziu, în 1970, ca redactor la „România literară”, de unde este pensionat în 1975 din motive de sănătate. Ca poet, a debutat în 1943, la „Revista Colegiului Naţional «Sf. Sava»”, cu poeziile <span class="CharOverride-2">Elegie</span> şi <span class="CharOverride-2">Leturghie</span>. De altfel, la maturitate va vorbi despre cele „trei debuturi” ale sale: cel juvenil, din anii ’40, apoi tipărirea, în 1955, a unor poeme din ciclul <span class="CharOverride-2">Litanii pentru Horia</span>, ulterior respins de la publicarea în volum, în sfârşit „adevăratul“ debut, în 1965, la „Viaţa românească”. Prima carte, <span class="CharOverride-2">Versuri</span>, îi este editată în 1966. Poetul frecventează, un timp, o anumită boemă literar-artistică bucureşteană, osten&#173;tativ marginală, cu preocupări bahice şi ludice – cercul „singaporezilor“, alcătuit din Florin Pucă, Teodor Pâcă, Tudor George ş.a. În 1959 îl cunoaşte pe Dumitru Ţepeneag: cei doi devin prieteni buni şi, împreună, dezbat chestiuni de estetică şi de practică a creaţiei literare; după câţiva ani de „gestaţie teoretică“, către mijlocul deceniului al şaptelea, ei lansează ideea unui nou curent literar, opus în mod radical realismului socialist, şi anume onirismul – onirismul estetic, considerat un curent de neoavangardă –, pe care îl fundamentează teoretic, îl ilustrează prin creaţiile lor şi îl promovează prin intervenţii publicistice. În jurul ideii de onirism se constituie treptat „grupul oniric“, care reuneşte tineri scriitori novatori şi neconformişti (Virgil Mazilescu, Vintilă Ivănceanu, Iulian Neacşu, mai târziu şi Sorin Titel, Virgil Tănase, Emil Brumaru, Daniel Turcea, Florin Gabrea) şi care avea să-şi menţină coerenţa cam până prin 1971. Volume ale lui <span class="CharOverride-1">D.</span> au fost distinse cu Premiul Uniunii Scriitorilor (1979) ori cu Premiul Asociaţiei Scriitorilor din Bucureşti (1968, 1977, 1982).</p>
			<p class="Heuristica-BASE">Se impune astăzi ca incontestabil faptul că <span class="CharOverride-1">D.</span> e unul din cei mai importanţi poeţi români ai perioadei postbelice şi ai secolului al XX-lea. Autor cu un debut editorial tardiv, el s-a înfăţişat publicului gata „format”, plasându-se de la primul volum la o cotă la care s-a menţinut până la pretimpuria lui dispariţie. Avea să se vorbească ulterior de aşa-zisa monotonie a poeziei lui, de lipsa ei de „evoluţie”. Unii se „reinventează” necontenit ori periodic, în chip radical uneori, în vreme ce <span class="CharOverride-1">D.</span>, matur artisticeşte încă de la debut, se arată egal cu sine de-a lungul întregii cariere poetice. Această lipsă de versatilitate îi este caracteristică, însă o examinare atentă poate depista subtile, nezgomotoase „evoluţii“. Întârzierea debutului se explică prin contextul istoric: în perioada dictaturii realismului socialist, publicarea unor versuri ca ale sale ar fi fost de neconceput. Astfel, <span class="CharOverride-1">D. </span>intră în literatură abia în perioada de relativă deschidere de la mijlocul deceniului al şaptelea, aproximativ odată cu – ori chiar după – poeţi mai tineri (Nichita Stănescu, Mircea Ivănescu, Marin Sorescu, Emil Brumaru ş.a.). În anii din urmă s-a afirmat uneori că, în timpul vieţii, el ar fi fost marginalizat sau reprimat, rămânând un autor <span class="CharOverride-2">underground</span>, ceea ce deformează totuşi adevărul, de vreme ce critica de calitate a salutat şi a comentat cu încântare poezia lui, iar publicul a frecventat-o şi preţuit-o. Că <span class="CharOverride-1">D.</span> nu a „ajuns” în manualele şcolare sau în funcţii ori posturi „vizibile” e întru totul explicabil. El a fost, în spaţiul public, un revoltat structural, un insurgent (interiorizat, dar uneori cu gesturi spectaculoase şi „necugetate”), a fost – în etapa onirismului militant – un contestatar pe plan estetic al dogmelor oficiale, iar în ultimii ani de viaţă un automarginalizat, dar nicidecum un necunoscut. Prestigiul i-a sporit postum şi se află în creştere. Omul <span class="CharOverride-1">D.</span> poate fi „reconstituit“ ca un personaj de neuitat, de o amenitate şi de o politeţe desăvârşite, cumva de modă veche, cu un fason de cavaler medieval, cultivat, rafinat, dar mai presus de orice un om de o enormă bunătate, un campion al dreptăţii, al omeniei profunde. Iată o caracterizare, voit succintă şi sobră, formulată de Dumitru Ţepeneag: „Dimov era un om trist şi plin de umor. Calambururile lui erau grozave. Ironiile lui muşcătoare. Veselia lui suna uneori ca o sfidare. În tot ce făcea era deosebit de ceilalţi. Era elegant şi inteligent. Profund şi lejer. Umorului său i se poate aplica faimoasa formulă: umorul e politeţea disperării”. Revenind la operă,  se poate spune că <span class="CharOverride-1">D.</span> a fost perceput la început mai degrabă ca un parnasian, <span class="CharOverride-2">largo sensu</span>. Au impresionat perfecţiunea formală, prozodia riguroasă, lexicul bogat în elemente rare şi „exotice“, eufonia de ansamblu, pregnanţa tablourilor minuţios construite, alambicarea agreabilă a exprimării. Au fost depistate, judicios, şi ecouri – neepigonice – din Ion Barbu, dar şi din Tudor Arghezi, după cum au fost identificate şi alte afilieri, afinităţi, înrudiri ori omologii cu orientări ori formule precum romantismul, suprarealismul, baladescul, balcanismul, exotismul, cu poeţi ca Al. A. Philippide, Ion Minulescu ş.a. Toate aceste sugestii nu definesc, totuşi, esenţa originalităţii poetului. Catalogarea ca (neo-)parnasian, de pildă, e în cele din urmă improprie: la el, cultivarea parnasianismului are doar statutul de componentă, de procedeu în impunerea unei viziuni care nu poate fi redusă la cea parnasiană. La fel stau lucrurile şi în cazul celorlalte încercări de afiliere. Cert este că, în contextul epocii, lirica lui face figură aparte, nu vădeşte înrudiri ori convergenţe evidente cu formulele dominante ale (neo-)modernismului şaizecist. În termeni de istorie literară, nodul chestiunii rezidă în faptul că <span class="CharOverride-1">D.</span> a  ilustrat, cu strălucire, un nou şi original – chiar dacă efemer – moment literar, şi anume onirismul estetic, al cărui principal fondator şi teoretician a fost alături de prozatorul Dumitru Ţepeneag. Definitoriu pentru practica de creaţie onirică era recursul la vis. Deşi visul mai fusese substanţial exploatat de-a lungul vremii (literatura barocului, literatura fantastică, romantismul, expresionismul, diferitele avangarde, suprarealismul ş.a.), onirismul românesc din anii ’60 nu repeta vreuna din procedările anterioare, situându-se polemic în raport cu ele; onirismul estetic se aşeza sub semnul lucidităţii, înţelegând să folosească o tehnică şi să valorizeze artificiul în sensul bun al cuvântului. Respingând incoerenţa libertară a dicteului automat preconizată de suprarealismul literar, el îşi afirma afinitatea cu suprarealismul pictural, îmbrăţişând şi promovând tehnica figurativă a unor Giorgio De Chirico, Salvador Dalí, René Magritte, Victor Brauner, Yves Tanguy. Cultivând capacitatea de a sugera vizualitatea, oniricii o asociau cu o metodă proprie de structurare, dorită a fi omoloagă regulilor de structurare a visului. Visul era considerat ca un „îndreptar legislativ” (formularea îi aparţine lui <span class="CharOverride-1">D.</span>). Scriind, ei nu pretindeau că visează ori că descriu vise nocturne reale sau reminiscenţe întâmplătoare ale acestora etc., ci aspirau să producă vise, să ofere texte compuse „după regulile” visului. Principalele puncte ale poeticii onirismului nu au fost proclamate în vreun manifest explicit, ci enunţate şi susţinute de cei doi principali reprezentaţi ai curentului, <span class="CharOverride-1">D.</span> şi Ţepeneag, în intervenţiile lor publicistice şi microeseistice găzduite de periodice. Un fragment dintr-un articol al lui <span class="CharOverride-1">D.</span> din 1968 poate fi o cale către o înţelegere cât mai adecvată a poeziei acestuia: „Lumea obiectuală pe care o presupune arta onirică elimină limitele antagonice între fenomene, transmută valorile, adică include în calitate de obiect al artei şi centrul şi mahalaua, şi curtea cu gherghine şi terasele marilor palate <span class="CharOverride-2">second empire</span>, priveşte cu un ochi egal atât frescele sociale realiste, cât şi poveştile cu zâne. Laică şi iconoclastă, arta onirică are drept obiect realitatea pe care însă n-o reproduce conform unei formule prestabilite. «Noi am sanctificat realitatea», spunea De Chirico. […]<span class="CharOverride-1"> </span> Problema nu stă însă în a interpreta lumea, ci în a găsi o modalitate de a aduce în cotidian semnele unor alte lumi, care, prin încărcătura lor de farmec, de ispită, de împlinire, adaugă unităţilor lumii reale un nimb osmotic, integrându-le în subiect şi – paradoxal dar adevărat – eliminând nota de absurd, de inutil, a faptului curent”. Aşadar, trebuie spus că <span class="CharOverride-1">D.</span> e un poet oniric, cel mai important reprezentant, în poezie, al onirismului şi cel mai tenace dintre onirici, cel care a ilustrat statornic estetica lui şi după destrămarea mişcării în ipostaza sa militantă. De altfel, identitatea onirică a propriului discurs poetic e semnalizată explicit: al patrulea volum, de pildă, e intitulat <span class="CharOverride-2">Carte de vise</span> (1969), titlurile unor cicluri trimit şi ele la oniric: <span class="CharOverride-2">Hipnagogice</span>, <span class="CharOverride-2">7 proze</span>, <span class="CharOverride-2">La capătul somnului</span>, <span class="CharOverride-2">Poeme de veghe</span>, ca şi titlurile poemelor: <span class="CharOverride-2">Vis autobiografic</span>, <span class="CharOverride-2">Vis cu institutoare</span>, <span class="CharOverride-2">Vis sezonier</span>, <span class="CharOverride-2">Vis cu devisceraţii</span>, <span class="CharOverride-2">Vis cu periplu</span>, <span class="CharOverride-2">Vis matinal cu haltă</span> etc. Esenţa onirică e semnificată însă în chip definitoriu de alcătuirea intimă, de imageria vehiculată. Considerată în ansamblul său, opera lui <span class="CharOverride-1">D.</span> e compusă din poeme clasabile în două categorii: într-una se găsesc poeme scurte, de atmosferă, deseori statice şi „rotunde” (uneori „rotunde” şi sub aspect prozodic, fiind întocmite conform rigorilor unor forme fixe consacrate, cum ar fi rondelul), crochiuri aparent ermetizante, amintind de Stéphane Mallarmé, de Ion Barbu, dar şi de Arghezi-miniaturistul; în cealaltă intră poeme ample sau foarte ample, narative, aşa-zicând epice, forfotitoare şi caleidoscopice, îmbibate de mişcare, de personaje, de obiecte şi peripeţii, pline de culoare şi pitoresc, dinamice şi totodată panoramice, eventual pletoric şi migălos picturale, baroc-peisagistice, dar şi baladeşti, amintind, unele, fie de Arghezi (cel din poemele epice), fie de Al. A. Philippide, fie de Ion Barbu (din <span class="CharOverride-2">Riga Crypto şi lapona Enigel</span>). Există şi texte „mixte” ori intermediare între cele două categorii. Este însă vădit că se împletesc două filoane, corespunzătoare celor două „maniere“ ale poetului. Ponderea poemelor din prima categorie scade treptat, astfel încât în ultimele volume predomină amplele naraţiuni versificate, cu scenerie fantastă şi heteroclită, trasată cu concreteţe păstoasă, hiperrealistă, dar şi învăluită de un bizar hieratism al neliniştilor difuze. Receptarea critică a operat la început pe coordonate istoriciste (asimilarea cu ermetismul lui Ion Barbu din <span class="CharOverride-2">Joc secund</span>, cu parnasianismul etc.), dar a câştigat treptat în adecvare, intuind specificul viziunii estetice onirice, în general şi în particular a lui <span class="CharOverride-1">D.</span>, cât şi originalitatea lor.<span class="CharOverride-1"> </span> Poetul a fost citit de la un moment dat ca un poet antimetafizic, aşa cum s-a proclamat el însuşi în articole, ca şi, de pildă, în <span class="CharOverride-2">Antimetafizică</span>, socotit a fi o „artă poetică”. Un poet al imanenţei, preocupat nu de interogaţii existenţiale, de sondarea transcendentului, ci fascinat, pur şi simplu, de existenţa lumii, a cărei complexă alcătuire a înţeles să o celebreze. El nu pare să-şi pună, într-un limbaj încifrat sau eliptic, dar tranzitiv, marile întrebări asupra rosturilor existenţei, ci „arată” doar – pe o subînţeleasă întemeiere stoică şi agnostică – miracolul fascinant al acesteia, în poeme (aparent) absurd-jubilatorii, întotdeauna însă cu o undă de nostalgie şi angoasă, temperată, şi aceasta, de umor. Nici „palparea“ abisalului, eventual într-o abordare de inspiraţie psihanalitică, nu-l interesa pe poet. Se remarcă absenţa recursului la limbajul figural curent la contemporani, abţinerea de la utilizarea metaforei, refuzul de a propune, conform unei uzanţe acreditate de modernismul canonic, o filosofie (criptată). Lirica lui apare ca o poezie literală, despre ea – cum observa Mircea Cărtărescu, poet optzecist care se revendică, în parte, din <span class="CharOverride-1">D.</span>, identificat ca un precursor al postmodernismului – „nimic nu se poate spune […] «cu alte cuvinte»”. Această literalitate, această imposibilitate de a explicita, prin comentariu, vreun „mesaj” e totuşi relativă,  în sensul că alegoria (difuză, opacă, ambiguă, nu limpede, lesnicios descifrabilă) e prezentă, este chiar caracteristică în ultima perioadă, la fel cum e prezentă şi sugestia sensului simbolic (unul deloc transparent ori didactic, ci obscur, ca în cazul viselor), conceput să rămână pe tărâmul ambiguităţii, în termenii esteticii onirice. Mai mult decât atât: prin amplele texte narative din ultima perioadă – în special prin cele din volumul <span class="CharOverride-2">Veşnica reîntoarcere</span> (1982) – poetul reputat antimetafizic pare să facă operă de mitograf. Un poet baroc, ironic, oniric şi ludic, care recurge la mit şi schiţează o fascinantă mitologie personală, şi chiar o „mistică” proprie. S-a remarcat însă că mitografia lui e una ironică, burlescă, destructurantă, subversivă, parodică. Într-o enumerare a temelor predilecte ale miturilor de factură personală propuse de „ultimul“ <span class="CharOverride-1">D.</span> se pot înscrie fiorul ontofaniei,  scenariul iniţiatic,  viziunea eshatologică (individuală sau colectivă),  ispita dibuirilor soteriologice şi, mai ales, eterna întoarcere. Teme împletite într-un tablou de ansamblu coerent, chiar dacă distorsionat şi lacunar, căruia anecdotica ludică şi imageria insignifiant-familiară nu-i împuţinează gravitatea. O poezie din categoria celor (relativ) succinte e intitulată chiar <span class="CharOverride-2">Mit</span>: „Totul a fost întrerupt deoarece/ Prin încăpere trecuse un şoarece./Dar, vă daţi seama, nu era un şoarece obişnuit:/ Avea coada ruptă şi dura la nesfârşit./ Trecerea lui plină de chiţăit şi putoare/ Era foarte mare.// Iar noi, copiii cu funde galbene la gât,/ Stăteam lipiţi de perete. Era urât/ Şi nici nu ne băga în seamă./ Nouă, însă, ne era tare teamă/ Când trecea şoarecele pe lângă noi/ Fixându-ne cu ochiul ca un biloi/ Negru şi sticlos./ Îl rugam frumos/ Să ne lase-n pace./ Să treacă./ Dar lui îi era a petrecere şi a joacă/ Şi ne trezeam, aşa/ Chiuind pe spinarea lui: Mascará!/ O, era şoarecele nostru de dimineaţă/ Purtând lumină vânătă pe mustaţă/ Şi ne spunea poveşti şi ghicitori/ Cu paraboloizi şi privighetori/ Până când ne cădeau dinţii,/ Ne-ngropam jucăriile, părinţii/ Şi rămâneam în irizare şi-n aură/ Să-l aşteptăm, înlemniţi, lângă gaură”. Nu e de suspectat că <span class="CharOverride-1">D. </span>şi-ar fi scris poemele având pe masă tomurile lui Mircea Eliade, James George Frazer, Gaston Bachelard sau bifând conştiincios „căsuţe” din tabloul simbolurilor şi arhetipurilor întocmit de Gilbert Durand, după cum nici de naivitate totală nu poate fi bănuit acest om erudit, cu studii filosofice şi animat de fascinaţia livrescului. De fapt, el însuşi a conturat coordonatele şi mecanismul mitopoezei personale într-un <span class="CharOverride-2">Argument</span> la volumul <span class="CharOverride-2">Veşnica reîntoarcere</span>: „După ce m-am documentat mi-am dat seama că viziunea veşnicei reîntoarceri nu are nimic comun cu mitul respectiv. Nu pentru că Dumnezeu nu are şcoală şi nici părinţi care să-i fi spus poveşti, ci pentru că mi-este strein până la scârbă procedeul inventării vide, al fantasticului întemeiat pe minciună pură. […] Poemele ce urmează se desfăşoară, deci, în încercuiri mult mai modeste decât mitul ancestral. Ele vizează iteraţia banală, diurnă ori nocturnă, ciclică ori sezonieră, în nădejdea identităţii cu cercurile concentrice generate de o piatră aruncată în apă: ultimul le înglobează pe toate, dar n-ar exista dacă primul nu s-ar fi născut”. Un poem ca <span class="CharOverride-2">Dilema</span> a fost considerat ca o <span class="CharOverride-2">Duhovnicească</span> tragicomică, iar <span class="CharOverride-2">Baia</span> propune o „eternitate iterativă“, o eternă întoarcere, o iniţiere ontofanică circulară şi etern ratată: „Iară eu întrebai fetele ce-şi loveau coatele:/ — Nu-i aşa că-i Atoatele?/ — Nu, mi-au răspuns ele râzând,/ E pur şi simplu un ins de rând,/ Dar bătrân şi uscăţiv,/ Ce te-a primit aşa, fără nici un motiv./ O, cum am mai tresărit şi cum mi-am/ Lipit nasul de geam:/ Afară,/ Stăpânea o noapte polară…“. În mod similar, alte poeme pot fi citite ca versiuni necanonice ale mitului faustic, ale periplului dantesc, ale coborârii <span class="CharOverride-2">ad inferos</span>, ale trecerii în lumea de apoi, ale Judecăţii din urmă („…Oricine cutează/ Să se prezinte fără pregătire/ La marele examen de absolvire/ A răstimpurilor de glaciaţiune şi impas:/ Numai zgomote, minciună şi galimatias/ Pentru a trece în ceea ce se cheamă –/ Nu vă neliniştiţi, nu vă fie teamă –/ Se cheamă la târgurile noastre de joi/ Lumea de apoi” sau în altă parte: „Părea – toată acea forfotă nevinovată,/ Inventată anume/ Pentru a face trecerea spre cealaltă lume”) ori ale motivului „tinereţe fără bătrâneţe şi viaţă fără de moarte”. Paradigma cel mai amplu dezvoltată a acestui filon se găseşte,  probabil, în extraordinarul poem narativ <span class="CharOverride-2">Pasărea de argint</span> (subintitulat de autor „povestire” şi publicat în „Viaţa românească” în aprilie 1984), frescă ontologică asociind simfonic mai toate aceste motive de sorginte mitică. E adevărat că atunci când s-a arătat tulburat de gândul morţii, preocupat de sondarea sensului ultim al vieţii, de putinţa vreunei mântuiri, de teme eterne precum „trecerea dincolo”, „marea plecare” şi „lumea de apoi”, <span class="CharOverride-1">D.</span> a făcut-o nu printr-o interogaţie retoric-patetică, ci cu ironie. Iar „metafizica“ ori chiar „mistica” lui pot fi descoperite în acea (pseudo-)mitologie burlescă, ludică şi ironică, haotic-derizorie, deloc crispată sau convenţional-înfricoşătoare, dar, tocmai de aceea, tulburătoare. Fiindcă exaltarea familiarului şi a derizoriului, potenţarea pitorescului caleidoscopic, cultivarea registrului carnavalesc, coborârea marilor chestiuni existenţiale în sfera familiarului sunt pentru sensibilitatea contemporană căi eficace ale unui nou acces la sublim. Burlescă şi pitorescă, deseori molcom euforică, o astfel de lirică – întruchipată de poeme ca <span class="CharOverride-2">La cinematograf</span>, <span class="CharOverride-2">Baia</span>, <span class="CharOverride-2">O dimineaţă în curte</span>, <span class="CharOverride-2">Povestea acarului şi a miraculoasei călătoare</span>, de cele din cartea <span class="CharOverride-2">Veşnica reîntoarcere</span>, dar şi de atâtea altele – este, simultan, în mod profund şi pregnant, tragică. Tocmai prin revitalizarea miturilor şi, în general, a „problemelor fundamentale” (cum se exprima chiar poetul), prin deriziune şi în pofida învestmântării uneori ostentativ clasicizante ori manieriste, „vetuste”, a discursului, <span class="CharOverride-1">D.</span> a fost, în cel mai înalt grad, un poet contemporan, aflându-se cu un pas înainte faţă de (simpla) modernitate. Refuzând gravitatea vizionar-filosofică a unei anumite lirici moderniste şi laxitatea formală a poeziei de notaţie, el este vizionar, grav şi autentic în alt fel. Poetul a avut şi o deloc neglijabilă activitate publicistică şi eseistică, vizând nu numai particularităţile onirismului, ci şi varii chestiuni literare şi estetice, a ţinut cronică cinematografică etc. Ca traducător din franceză, rusă şi italiană, i se datorează, între altele, atât excelente transpuneri din mari poeţi precum Giambattista Marino, Gérard de Nerval, Mihail Lermontov ş.a., din scrieri ale unor prozatori ca Lev Tolstoi sau Curzio Malaparte, cât şi versiunile româneşti ale unor importante eseuri de istorie şi teorie literară (de R.M. Albérès, Marcel Raymond) a căror apariţie, în anii ’60–’70, a contribuit la sincronizarea învăţământului academic şi a cercetării de specialitate din ţara noastră cu tendinţele manifeste pe plan european. </p>
			<p class="Heuristica_CITAT">Dintre poeţii de azi, Leonid Dimov are, probabil, vocabularul cel mai bogat. Indiferent despre ce scrie, poemul devine o procesiune de obiecte. Nimicurile, mizeriile lumii capătă astfel splendori incalculabile. Banalitatea cea mai descurajantă pentru spirit este înfăşurată, prin acest meşteşug, în purpuri regale şi, vorba lui Ion Barbu (modelul autoritar), se căftăneşte.</p>
			<p class="Heuristica_CITAT_semnat">Eugen Simion</p>
			<p class="Heuristica_CITAT">Trezind în toată breasla cheful de a le comenta, ingenioasele şi rafinatele poeme („proze”) ale lui Dimov au dus critica în ispita unui fel de beţie a splendorii şi a unei emulaţii fascinate, epuizând-o şi „plafonând-o” într-un timp relativ scurt. Încât a mai încerca în momentul de faţă o nouă caracterizare globală a acestei formule lirice după ce s-a vorbit atât de mult despre onirismul şi barochismul poetului, despre pofta lui parnasiană de obiecte şi culori, despre viclenia mecanismelor sale pseudoepice (narative), despre bizarele amalgamuri de cotidian şi vis, despre fanteziile urmuziene, suprarealiste, despre pitorescul ceremonios, despre sintagme inedite, vocabule şi rime rare, ironie şi maliţie, antecesori şi afini etc. ar fi, desigur, inutil. Astăzi un volum de versuri de Leonid Dimov mai poate să ofere criticului doar şansa analizei. Ne mai rămâne să ne îndreptăm privirea nu atât asupra poetului, cât – în mai mare măsură decât până acum – asupra poeziilor sale.</p>
			<p class="Heuristica_CITAT_semnat">Valeriu Cristea</p>
			<p class="Heuristica_CITAT">Lucidă şi fantasmagorică, operă de meşteşugar opioman, bâlci al deşertăciunilor şi voluptăţilor, inepuizabilă lexical şi monotonă stilistic, domestică şi exotică, stăpânită de un duh balcanic, antonpannesc, în pofida geografiei ei fără frontiere, poezia lui Leonid Dimov este una din cele mai vii expresii ale barocului din întreaga noastră literatură.</p>
			<p class="Heuristica_CITAT_semnat">Nicolae Manolescu</p>
			<p class="Heuristica___mici"><span class="CharOverride-4">SCRIERI</span><span class="CharOverride-1">:</span> <span class="CharOverride-2">Versuri</span>, Bucureşti, 1966; <span class="CharOverride-2">7 poeme</span>, Bucureşti, 1968; <span class="CharOverride-2">Pe malul Styxului</span>, Bucureşti, 1968; <span class="CharOverride-2">Carte de vise</span> (în colaborare cu Florin Pucă), Bucureşti, 1969; <span class="CharOverride-2">Eleusis</span> (în colaborare cu Florin Pucă), Bucureşti, 1970; <span class="CharOverride-2">Semne cereşti</span>, Bucureşti, 1970; <span class="CharOverride-2">Deschideri</span>, Bucureşti, 1972; <span class="CharOverride-2">A.B.C.</span>, Bucureşti, 1973; <span class="CharOverride-2">Amintiri</span> (în colaborare cu Mircea Ivănescu şi Florin Pucă), Bucureşti, 1973; <span class="CharOverride-2">La capăt</span>, Bucureşti, 1974; <span class="CharOverride-2">Litanii pentru Horia</span>, Cluj-Napoca, 1975; <span class="CharOverride-2">Dialectica vârstelor</span>, Bucureşti, 1977; <span class="CharOverride-2">Tinereţe fără bătrâneţe</span>, Bucureşti, 1978; <span class="CharOverride-2">Spectacol</span>, Bucureşti, 1979; <span class="CharOverride-2">Texte</span>, pref. Mircea Iorgulescu, Bucureşti, 1980; <span class="CharOverride-2">Veşnica reîntoarcere</span>, Bucureşti, 1982; <span class="CharOverride-2">Carte de vise</span>, îngr. Marina Dimov, Bucureşti, 1991; <span class="CharOverride-2">Baia</span>, îngr. Marina Dimov, Bucureşti, 1995; <span class="CharOverride-2">Momentul oniric</span> (în colaborare cu D. Ţepeneag), îngr. Corin Braga, Bucureşti, 1997; <span class="CharOverride-2">Versuri</span>, îngr. şi postfaţă Nicolae Bârna, Bucureşti, 2000; <span class="CharOverride-2">Scrisori</span> <span class="CharOverride-2">de dragoste (1943–1953)</span>, îngr. şi introd. Corin Braga, Iaşi, 2003; <span class="CharOverride-2">Pe malul Styxului</span>, îngr. Nicolae Ţone, pref. Gheorghe Grigurcu, Bucureşti, 2003; <span class="CharOverride-2">Onirismul estetic </span>(în colaborare cu D. Ţepeneag), îngr. şi pref. Marian Victor Buciu, Bucureşti, 2007; <span class="CharOverride-2">Opera poetică, </span>I–II, îngr. şi pref. Ion Bogdan Lefter, Piteşti, 2010.  <span class="CharOverride-1">Traduceri: </span>R.M. Albérès, <span class="CharOverride-2">Istoria romanului modern</span>, pref. Nicolae Balotă, Bucureşti, 1968; Marcel Raymond, <span class="CharOverride-2">De la Baudelaire la suprarealism</span>, pref. Mircea Martin, Bucureşti, 1970; Curzio Malaparte, <span class="CharOverride-2">Sodoma şi Gomora</span>, Bucureşti, 1970; Andrei Belîi, <span class="CharOverride-2">Versuri</span>, Bucureşti, 1973; Artiom Vesiolîi, <span class="CharOverride-2">Volga petrece</span>, Bucureşti, 1973; Vladimir Piskunov, <span class="CharOverride-2">Andrei Belîi</span>,<span class="CharOverride-2"> </span>Bucureşti, 1975 (în colaborare cu Tatiana Nicolescu şi Madelaine Fortunescu); G. B. Marino, <span class="CharOverride-2">Florilegiu</span>, pref. trad., Bucureşti, 1976; M.I. Lermontov, <span class="CharOverride-2">Poezii</span>, pref. trad., Bucureşti, 1977; René de Solier, <span class="CharOverride-2">Arta şi imaginarul</span>,<span class="CharOverride-2"> </span>pref. Ion Pascadi, Bucureşti, 1978 (în colaborare cu Marina Dimov); Gérard de Nerval, <span class="CharOverride-2">Poezii</span>, pref. Vasile Nicolescu, Bucureşti, 1979; L.N. Tolstoi, <span class="CharOverride-2">Copilăria, adolescenţa, tinereţea</span>, Bucureşti, 1980.</p>
			<p class="Heuristica___m_RPR"><span class="CharOverride-1">Repere bibliografice:</span> Regman, <span class="CharOverride-2">Cronicari</span>, <span class="CharOverride-2">129–140</span>; Constantin, <span class="CharOverride-2">Despre poeţi</span>, <span class="CharOverride-2">88–94</span>; Grigurcu, <span class="CharOverride-2">Teritoriu</span>, <span class="CharOverride-2">138–147</span>; Caraion, <span class="CharOverride-2">Duelul</span>, <span class="CharOverride-2">42–44</span>; Poantă, <span class="CharOverride-2">Modalităţi</span>, <span class="CharOverride-2">214–220</span>; Raicu, <span class="CharOverride-2">Structuri</span>, <span class="CharOverride-2">242–246</span>; Iorgulescu, <span class="CharOverride-2">Rondul</span>, <span class="CharOverride-2">80–89</span>; Piru, <span class="CharOverride-2">Poezia</span>, II, <span class="CharOverride-2">228–242</span>; Barbu, <span class="CharOverride-2"> O ist.</span>, I, <span class="CharOverride-2">312–320</span>; Laurenţiu, <span class="CharOverride-2">Eseuri</span>, <span class="CharOverride-2">75–83</span>; Raicu, <span class="CharOverride-2">Critica</span>, <span class="CharOverride-2">239–246</span>; Ştefănescu, <span class="CharOverride-2">Preludiu</span>, <span class="CharOverride-2">40–46</span>; Niţescu, <span class="CharOverride-2">Poeţi</span>, <span class="CharOverride-2">179–209</span>; Baltag, <span class="CharOverride-2">Polemos</span>, <span class="CharOverride-2">210–215</span>; Grigurcu, <span class="CharOverride-2">Poeţi</span>, <span class="CharOverride-2">440–447</span>; Iorgulescu, <span class="CharOverride-2">Critică</span>, <span class="CharOverride-2">58–61</span>; Crohmălniceanu, <span class="CharOverride-2">Pâinea noastră</span>, <span class="CharOverride-2">52–57</span>; Bucur, <span class="CharOverride-2">Poezie</span>, <span class="CharOverride-2">271–287</span>; Tuchilă, <span class="CharOverride-2">Cetăţile</span>, <span class="CharOverride-2">16–43</span>; Gheorghiu, <span class="CharOverride-2">Reflexe</span>, <span class="CharOverride-2">72–81</span>; Simion, <span class="CharOverride-2">Scriitori</span>, III, <span class="CharOverride-2">265–297</span>; Cristea, <span class="CharOverride-2">Modestie</span>, <span class="CharOverride-2">47–50</span>; Pop, <span class="CharOverride-2">Jocul</span>, <span class="CharOverride-2">345–363</span>; Grigurcu, <span class="CharOverride-2">Existenţa</span>, <span class="CharOverride-2">136–142</span>; Regman, <span class="CharOverride-2">De la imperfect</span>, <span class="CharOverride-2">199–211</span>; Cistelecan, <span class="CharOverride-2">Poezie</span>, <span class="CharOverride-2">183–190</span>; Grigurcu, <span class="CharOverride-2">Eminescu–Labiş</span>, <span class="CharOverride-2">439–447</span>; <span class="CharOverride-2">Ancheta Leonid Dimov</span>, CC, 1992, 3–4 (grupaj special);  Simion, <span class="CharOverride-2">Mercuţio</span>, <span class="CharOverride-2">213–215</span>; Negoiţescu, <span class="CharOverride-2">Scriitori contemporani</span>, <span class="CharOverride-2">148–151</span>; <span class="CharOverride-2">Dicţ. analitic</span>, I, <span class="CharOverride-2">139–141</span>, IV, <span class="CharOverride-2">124–126</span>,<span class="CharOverride-2"> 187–189</span>,<span class="CharOverride-2"> 365–367</span>,<span class="CharOverride-2"> 375–377</span>; [<span class="CharOverride-2">Leonid Dimov</span>], F, 1999, 3 (grupaj special); Cărtărescu, <span class="CharOverride-2">Postmodernismul</span>, <span class="CharOverride-2">311–314</span>; <span class="CharOverride-2">Dicţ. esenţial</span>, <span class="CharOverride-2">251–253</span>; Viorel Mureşan, Traian Ştef,<span class="CharOverride-2"> Leonid Dimov</span>, Braşov, 2000; Bârna, <span class="CharOverride-2">Comentarii</span>, <span class="CharOverride-2">232–241</span>; Cristea-Enache,<span class="CharOverride-2"> Concert</span>, <span class="CharOverride-2">50–60, 360–363</span>;<span class="CharOverride-2"> </span>Manolescu, <span class="CharOverride-2">Lista</span>, I, <span class="CharOverride-2">89–100</span>; Lefter, <span class="CharOverride-2">5 poeţi, 69–87</span>; Grigurcu, <span class="CharOverride-2">În pădurea</span>, <span class="CharOverride-2">469–479</span>; Corin Braga, <span class="CharOverride-2">Poezia lui Leonid Dimov între Oneiros şi Logos</span>, E, 2004, 154–155; Ciopraga, <span class="CharOverride-2">Partituri</span>, <span class="CharOverride-2">152–163</span>;  Andrei Terian, <span class="CharOverride-2">Limburile imaginarului</span>, CU, 2005, 6; Ştefănescu, <span class="CharOverride-2">Istoria, 461–468</span>; Ion Pop, <span class="CharOverride-2">Poezia lui Leonid Dimov</span>,VR, 2007, 10; Manolescu, <span class="CharOverride-2">Istoria, 1058–1060</span>; Popa, <span class="CharOverride-2">Ist. lit.</span>, II, <span class="CharOverride-2">402–408</span>; Soviany, <span class="CharOverride-2">Cinci decenii</span>, I, <span class="CharOverride-2">102–110</span>, <span class="CharOverride-2">passim</span>; Simuț, <span class="CharOverride-2">Vămile</span>, <span class="CharOverride-2">333–337</span>. &#9;<span class="CharOverride-2"> </span><span class="Semnatura">N.Br.</span></p>
			<p class="Heuristica-PRIMUL"><span class="titlu-12">DINCĂ</span><span class="CharOverride-1">, Dumitru Ion</span> (15.VII. 1949, Clondiru, j. Buzău), poet, prozator, jurnalist. Născut într-o familie modestă, tatăl, Ion Dincă, fiind ceferist şi mama, Maria (n. Gleveşanu), agricultoare, <span class="CharOverride-1">D. </span>urmează cursurile şcolii primare în comuna natală, frecventează Şcoala Generală nr. 8 din Buzău, unde intră apoi la liceu, pe care îl va continua la Mizil şi îl va absolvi în 1967 la Ploieşti. Ulterior<span class="CharOverride-1"> </span>are o perioadă în care ocupă diverse posturi, începând cu cel de muncitor necalificat, apoi lăcătuş CFR, recepţioner la o bază de achiziţie a sfeclei de zahăr în staţia CFR Săhăteni, montator de poduri bascule gigantice. E student un an la Facultatea de Filologie a Universităţii din Bucureşti şi concomitent predă limba şi literatura română la şcoala din Lapoş, judeţul Prahova. Se înscrie la Facultatea de Ziaristică a Academiei de Ştiinţe Sociale şi Politice „Ştefan Gheorghiu”, pe care o va absolvi în 1974. În studenţie frecventează cenaclurile „Al. Sahia” şi ,,Nicolae Labiş”. Obţine în 1977 o bursă în Franţa (la Antibes). În 1988–1989 îşi completează profilul universitar la Academia de Studii Economice din Bucureşti. Intră în presă în 1969 la ziarul „Viaţa Buzăului” şi promovează din funcţia de corector la cea de redactor la secţia de probleme cetăţeneşti. Din 1978 este corespondent special al ,,Scânteii tineretului”, iar decembrie 1989 îl găseşte ca publicist comentator la ,,Tineretul liber”. Din 1993 devine corespondent special la Agerpres, iar mai târziu ocupă funcţia de redactor responsabil la revista „Carnet literar” (1997–1998). Debutează în 1968, în pagina literară a ,,Vieţii Buzăului”, iar editorial în 1976 cu volumul de versuri <span class="CharOverride-2">Marea de voievod a bărbatului</span>. Mai colaborează cu poezii şi reportaje la ,,Contemporanul”, „Amfiteatru”, „Luceafărul”, „Viaţa românească”, „România literară” ş.a. </p>
			<p class="Heuristica-BASE">Deşi desfăşoară o activitate literară variată, <span class="CharOverride-1">D. </span>rămâne în primul rând poet. Prima lui carte atrage mai întâi atenţia prin titlul incitant. Ca incipit are o „ars poetica”, unde cuvântul „patrie” se încorporează fără tonalitatea sforăitoare a epocii; un poet sigur pe repertoriul său propune metafore şi o muzicalitate pe care şi-o va păstra tot timpul. Spaţiul explorat, satul şi ţara, adesea pare o singură realitate, dar e prezentă şi dragostea timidă, respirând recunoştinţă pentru minunea întâmplată a iubirii. În <span class="CharOverride-2">Scrisoare către satul românesc</span> (titlu împrumutat ulterior unui întreg ciclu de poezii) cel „plecat mai demult decât amurgirea zăpezilor” nu poate uita „vulpile ierbii” din Bărăganul natal. Mai consistent, volumul de poezie <span class="CharOverride-2">Hiperpastoralia </span>(1986; Premiul „Scânteii tineretului”) afirmă încă o dată apartenenţa scriitorului la zona „pastorală”, căreia îi adaugă un oarece mod modern de transpunere lirică. Poetul, „armurier în oraşul betonului”, înspăimântat de agresiunea citadină, închipuie „arme” de apărare împotriva oricărei intruziuni. Motivul lebedei-duh plutitor deasupra câmpului („Dar satul nu-i decât o lebădă mai blândă/ pierdut în Marea Lebădă a câmpului”) va reveni, obsedant, în versurile lui <span class="CharOverride-1">D.</span>, întors mereu spre „neamul lui de bărăgane”. Ciclul <span class="CharOverride-2">Rugile </span>(2001) restabileşte relaţia cu divinitatea; ştiindu-şi trupul tras în „cearcănul păcatului”, omul ajunge, până la urmă şi nu cu totul, la o împăcare cu sine. În fluxul versificaţiei intervine, pe alocuri, versul scurt, modelat după descântecul popular. <span class="CharOverride-2">Arheopterix </span>(2008)<span class="CharOverride-2"> </span>propune un alt fel de discurs poetic, autorul, „aripă preistorică”, lăsându-se în voia unui modernism care nu convinge în totalitate. În paralel cu poezia, <span class="CharOverride-1">D. </span>scrie reportaje. Volumul <span class="CharOverride-2">Piramidele Bărăganului</span> (1983; Premiul CC al UTC) include figuri ale unor tineri care încearcă să aducă un suflu nou într-un sat condamnat la sărăcie şi osificare. În pofida unor clişee şi a tendinţei de idealizare, textul este în bună parte credibil. <span class="CharOverride-1">D. </span>rămâne în spaţiul reportajului şi în <span class="CharOverride-2">Locul de lângă inimă </span>(1984), unde schiţează, cu un realism uneori nuanţat, figuri de ceferişti sau de constructori de pe şantierele de la Siriu Buzău ori de la hidrocentrala Nehoiaşu. O încercare romanescă, <span class="CharOverride-2">Mai mult decât dragostea</span> (1988), se axează pe evocarea evenimentelor din august 1944, dar centrul de greutate al naraţiunii nu se află în reconstituirea epocii, ci în realizarea personajului, cel care focalizează atenţia romancierului.<span class="CharOverride-1"> </span>La bibliografia lui <span class="CharOverride-1">D. </span>se adaugă lucrările<span class="CharOverride-2"> Scriitori buzoieni de azi</span> (2005) și<span class="CharOverride-1"> </span><span class="CharOverride-2">Consideraţii asupra literaturii buzoiene contemporane </span>(I–II, 2009), ambele într-o selecţie personală. De menționat însă că notele biografice despre autori contribuie la îmbogăţirea informaţiilor despre literatura provinciei. Interesat de istoria literară, întreprinde, de asemenea, investigaţii documentare privitoare la opera lui A.I. Odobescu şi Marin Preda.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Marea de voievod a bărbatului</span>,<span class="CharOverride-2"> </span>Bucureşti, 1976; <span class="CharOverride-2">Piramidele Bărăganului</span>, Bucureşti,<span class="CharOverride-2"> </span>1983; <span class="CharOverride-2">Locul de lângă inimă</span>, Bucureşti, 1984; <span class="CharOverride-2">Nevăzuta faţă a Tezaurului de la Pietroasa</span>,<span class="CharOverride-2"> </span>Bucureşti, 1985; <span class="CharOverride-2">Hiperpastoralia</span>, Bucureşti, 1986; <span class="CharOverride-2">Mai mult decât dragostea</span>, Bucureşti, 1988; <span class="CharOverride-2">Arhipelag</span>,<span class="CharOverride-2"> </span>Bucureşti, 1989; <span class="CharOverride-2">Odobescu, fatalitatea operei</span>, Buzău, 1995; <span class="CharOverride-2">Dosar Moromeţii II</span>,<span class="CharOverride-2"> </span>Buzău, 1996; <span class="CharOverride-2">Tratat de graţiere provizoriu</span>,<span class="CharOverride-2"> </span>Bucureşti, 1998; <span class="CharOverride-2">Biblice</span>, [Bucureşti], 1999; <span class="CharOverride-2">Rugile</span>, Buzău, 2001; <span class="CharOverride-2">Secunda şi riscul</span>,<span class="CharOverride-2"> </span>Buzău, 2004; <span class="CharOverride-2">Scriitori buzoieni de azi</span>,<span class="CharOverride-2"> </span>Râmnicu Sărat, 2005; ed. 2, Râmnicu Sărat, 2007; <span class="CharOverride-2">Arborele manuscris</span>,<span class="CharOverride-2"> </span>Râmnicu Sărat, 2007; <span class="CharOverride-2">Din Poiana lui Iocan în Agora Căldărăştilor</span>, Buzău, 2007; <span class="CharOverride-2">Arheopterix</span>, Buzău, 2008; <span class="CharOverride-2">Consideraţii asupra literaturii buzoiene contemporane</span>,<span class="CharOverride-2"> </span>I–II, Buzău, 2009; <span class="CharOverride-2">Caietul de dictando</span>, Buzău, 2010; <span class="CharOverride-2">Primele aventuri ale lui Tomiţă</span>,<span class="CharOverride-2"> </span>Bucureşti, 2011; <span class="CharOverride-2">File din jurnalul lui</span> <span class="CharOverride-2">Tomiţă</span>,<span class="CharOverride-2"> </span>Bucureşti, 2012.</p>
			<p class="Heuristica___m_RPR"><span class="CharOverride-1">Repere bibliografice:</span> Daniel Cristea-Enache, <span class="CharOverride-2">Documentare şi creaţie</span>, CC<span class="CharOverride-2">, </span>1997, 1–2; Geo Vasile, <span class="CharOverride-2">Tratat de mimetism</span>, LCF, 1998, 43; Ion Roşioru, [<span class="CharOverride-2">Dumitru Ion Dincă</span>], CL, 2000, 11, LCF, 2006, 12, 2007, 46–47; Vlad Sorianu, <span class="CharOverride-2">Între deliricizare şi feminitate. Un joc</span> <span class="CharOverride-2">metapoetic</span>, ATN, 2002, 8; Marius Chelariu, <span class="CharOverride-2">Jurnal de lector</span>,<span class="CharOverride-2"> </span>,,Poezia”, 2005, 4; Florentin Popescu, <span class="CharOverride-2">Sub semnul metaforei ,,cu cheie”</span>, VR, 2006, 8–9; Emilian Marcu, <span class="CharOverride-2">„Scriitori buzoieni de azi”</span>, CL, 2008, 1<span class="CharOverride-2">.</span> &#9;  <span class="Semnatura">N.Bc.</span><span class="titlu-12"><a id="_idTextAnchor004"></a></span></p>
			<div class="_idGenObjectLayout-1">
				<div id="_idContainer040">
					<div id="_idContainer038" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DINESCU</span><span class="CharOverride-1">, Mircea <br /></span>(11.XI.1950, Slobozia), poet, gazetar. </p>
					</div>
					<div id="_idContainer039" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_D2_Descantec-Dinescu_141-203-web-resources/image/01_mircea_dinescu22.png" alt="" />
					</div>
				</div>
			</div>
			<p class="Heuristica-PRIMUL">Este fiul Aureliei Dinescu (n. Badea) şi al lui Ştefan Dinescu, muncitori. Urmează liceul la Slobozia (1965–1969) şi Facultatea de Ziaristică a Academiei „Ştefan Gheorghiu” (1979–1984). Debutează publi&#173;cistic în „Luceafărul”<span class="CharOverride-2"> </span>(1967), iar editorial cu volumul de versuri <span class="CharOverride-2">Invocaţie nimănui</span> (1971; Premiul Uniunii Scriitorilor). Este angajat la Asociaţia Scriitorilor din Bucureşti (1972–1976), apoi ca redactor la „Luceafărul” (1976–1982) şi „România literară” (1982–1989). La finele unui deceniu în care desfăşurase o activitate calificată drept disidenţă, în primăvara lui 1989 apare cu un interviu ostil regimului comunist în cotidianul francez „Libération”, iar în toamna aceluiaşi an publică în cotidianul vest-german „Frankfurter Allgemeine Zeitung” articolul <span class="CharOverride-2">Mamutul şi literatura</span> – acţiuni soldate cu o perioadă de arest la domiciliu, excludere din partid, interdicţie de publicare şi pierderea locului de muncă. După 1989 beneficiază de mai multe burse şi premii în străinătate, devine preşedinte al Uniunii Scriitorilor (1990–1993), întemeiază săptămânalul satiric „Academia Caţavencu” (1990), al cărui director este până în 2000, după care trece la conducerea nou-înfiinţatelor „Plai cu boi” (2000) şi „Aspirina săracului” (2003); devine realizator de emisiuni TV şi om de afaceri. Este fondatorul „portului cultural” de la Cetate (Dolj), unde găzduieşte diferite festivaluri artistice, acompaniate de festinuri. A fost membru al Consiliului Naţional pentru Studierea Arhivelor Securităţii. A primit de mai multe ori Premiul Uniunii Scriitorilor (1971, 1976, 1981), Premiul Academiei Române (1976), Premiul Internaţional de Poezie (Rotterdam, 1989), Premiul Internaţional Central European Time (Budapesta, 1998), Premiul Herder (1999), Premiul Naţional de Poezie „Mihai Eminescu” (Botoşani, 2008). </p>
			<p class="Normal ParaOverride-2" lang="en-US"><span class="semnatura-final CharOverride-10" lang="ro-RO">Debutul lui </span><span class="semnatura-final CharOverride-11" lang="ro-RO">D.</span><span class="semnatura-final CharOverride-10" lang="ro-RO"> cu </span><span class="semnatura-final CharOverride-10" lang="ro-RO">Invocaţie nimănui</span><span class="semnatura-final CharOverride-10" lang="ro-RO"> se petrece în contextul recuperării modernismului, deschis în anii ’60 de poezia lui Nichita Stănescu. Formula preponderent metaforică, din zona miturilor şi a simbolurilor înalte, spiritul liber, din spiţa dionisiacului vitalist, marcat de o febră a autoafirmării ofensive, aduc, în acest prim volum şi în următorul, </span><span class="semnatura-final CharOverride-10" lang="ro-RO">Elegii de când eram mai tânăr</span><span class="semnatura-final CharOverride-10" lang="ro-RO"> (1973), un tribut liricii româneşti din prima jumătate a secolului trecut, dar şi tradiţiei rebele a Franţei, de la François Villon la Arthur Rimbaud. Paradigma acestei poezii cuprinde un set restrâns de locuri comune curente în imaginarul liricii moderne, oscilând între asumarea lor modernistă, cinic-desacralizată, şi o instrumentare de tip neoromantic, încrezătoare încă în capacitatea de a semnifica legătura cu un transcendent neieşit din uz. Apar metaforele-simbol ale unei corporalităţi juvenile şi fertile, euforice şi explozive pentru că se ştie perisabilă (sângele, consubstanţial vinului, aripa, ochiul, trupul, carnea) sau ale unui continuum mineral–organic–cosmic (soarele, stelele, zăpada, cometa, „bulgări de lumină” etc.), precum şi o serie de identităţi şi acţiuni simbolice, cu valoare rituală, marcând primordialul relaţiei dintre om şi divinitate sau natură (vânătoarea, biciul, hăţul, păcatul, şarpele, viermele, naşterea, sacrificiul, edenul, infernul etc.). Alături de câteva mituri fundamentale, creştine sau păgâne (de la Sisif la Christ), tot acest arsenal simbolistic, recurent în imaginarul romantic, situează poezia lui </span><span class="semnatura-final CharOverride-11" lang="ro-RO">D.</span><span class="semnatura-final CharOverride-10" lang="ro-RO"> în sfera ofensivei prin care primii modernişti europeni semnalau alienarea tehno-pozitivistă a lumii. Metafora centrală a tinereţii fără alt obiect în afară de sine, crescută în linia angelic-satanicului arghezian şi villonesc şi prelucrând polemic imaginarul decadent al lui D. Iacobescu din poezia </span><span class="semnatura-final CharOverride-10" lang="ro-RO">Unei doamne</span><span class="semnatura-final CharOverride-10" lang="ro-RO"> („Sunt tânăr, Doamnă, vinul mă ştie pe de rost/ şi ochiul sclav îmi cară fecioarele prin sânge” – </span><span class="semnatura-final CharOverride-10" lang="ro-RO">Sunt tânăr, Doamnă…</span><span class="semnatura-final CharOverride-10" lang="ro-RO">), dar şi eul extrem de prezent, care afirmă, invocă, aruncă imprecaţii sau îşi declară neliniştea în tonul psalmistului ori al zicerii folclorice, scot însă această poezie din sfera modernismului înalt, impersonal.</span><span class="CharOverride-12" lang="ro-RO"> </span><span class="semnatura-final CharOverride-10" lang="ro-RO">Emfaza juvenilă autentică e, de altfel, greu de disociat de ireverenţa arătată tradiţiei (romantice) printr-o formulă lirică (modernismul) devenită ea însăşi tradiţie, sau de influenţa pe care poezia anterioară celui de-al Doilea Război Mondial a avut-o cu adevărat asupra scrisului lui </span><span class="semnatura-final CharOverride-11" lang="ro-RO">D.</span><span class="semnatura-final CharOverride-10" lang="ro-RO"> „Vulgarizarea” argheziană a clişeului înalt („Intră-n mine steaua până-n subţiori/ şi-mi împinge parcă sufletul cu botul” – </span><span class="semnatura-final CharOverride-10" lang="ro-RO">Şah</span><span class="semnatura-final CharOverride-10" lang="ro-RO">; „un Dumnezeu eretic se oglindeşte-n smoală/ iar Crist pe cruce are şi pernă şi cearşaf” – </span><span class="semnatura-final CharOverride-10" lang="ro-RO">Hidalgo</span><span class="semnatura-final CharOverride-10" lang="ro-RO">) stă lângă poza şi cantabilitatea ironică sau decorativ-parnasiană a lui Ion Minulescu, Adrian Maniu sau Ion Barbu („Provincie prin care-mi fluier paşii/ din blăni de vulpi s-aprind un foc bengal,/ când trec spre lucruri rătăciţi hăitaşii/ privirii mele (toţi greşim egal)” – </span><span class="semnatura-final CharOverride-10" lang="ro-RO">Vânătoare inversă</span><span class="semnatura-final CharOverride-10" lang="ro-RO">) şi lângă tonul grav, autentic angoasat, al lui Lucian Blaga sau, din nou, al lui Tudor Arghezi („această putrezire mă-mbată ca un vin/ căci simt curgând printr-însa bunicile şi unchii” – </span><span class="semnatura-final CharOverride-10" lang="ro-RO">Sunt tânăr, Doamnă…</span><span class="semnatura-final CharOverride-10" lang="ro-RO">; „Cum mi se face înăuntru frică/ îmi izbucneşte iarna dintr-o mână,/ trupul coboară, ochiul se ridică/ şi fructul verii încă se amână” – </span><span class="semnatura-final CharOverride-10" lang="ro-RO">Înserare</span><span class="semnatura-final CharOverride-10" lang="ro-RO">). Formele retro ale sintaxei şi prozodiei, precum şi metafora pe structură genitivală, de tip antropomorfizant, preferată şi în volumele ulterioare („</span><span class="CharOverride-10" lang="ro-RO">dantura toamnei”, genunchii iernii”, „dinţii” istoriei, „fructul verii”, „trompetele nimicului”), par prelucrări, la limita jocului conştient, din lirica unor minori (post)simbolişti. Contragerea lumii în „lucruri”, insurgent minimalizatoare sau, dimpotrivă, purificatoare („bate vânt din lucruri…”) ori în geometrii fundamentale („Eden cu pârghii şi cu sfere”) aminteşte de poetica epurată a lui Nichita Stănescu. Însă evazionismul fără obiect („sufletu-i o luntre”, „carnea dulce vâslă”), rebeliunea iarăşi fără obiect („ghimpii de îndrăzneală”, „sămânţa rea în oase”) îşi vor abandona aura ambiguu metafizică în versurile din volumele următoare, convertindu-se într-o revoltă antisistem tot mai pronunţată spre finele regimului comunist. Din haiduc al neantului, temător sau nu de „gheara timpului” („Tânjesc departe şi nu am casă/ piatra-nfloreşte dinspre genunchi/ şi n-am iubită şi n-am mireasă,/ numai cuţitu-nfipt în rărunchi” – </span><span class="CharOverride-13" lang="ro-RO">Baladă de pierdere</span><span class="CharOverride-10" lang="ro-RO">), eul liric va</span><span class="CharOverride-11" lang="ro-RO"> </span><span class="CharOverride-10" lang="ro-RO">deveni denunţătorul cu adresă precisă al unui timp şi al unui loc anume din </span><span class="CharOverride-13" lang="ro-RO">La dispoziţia dumneavoastră </span><span class="CharOverride-10" lang="ro-RO">(1979)</span><span class="CharOverride-13" lang="ro-RO"> </span><span class="CharOverride-10" lang="ro-RO">sau din </span><span class="CharOverride-13" lang="ro-RO">Democraţia naturii </span><span class="CharOverride-10" lang="ro-RO">(1981). Germenii angoasei şi ai revoltei – chiar la nivel stilistic elementar, al tiparului generativ al metaforei – există încă din volumul de debut. O imagine ca „subţire-n sânge o să-mi desenez/ un animal cu nările frumoase” (</span><span class="CharOverride-13" lang="ro-RO">Teamă cu ospăţ</span><span class="CharOverride-10" lang="ro-RO">) va face, de pildă, pandant cu blănurile fictive „desenate” pe trupurile săracilor (în poemul </span><span class="CharOverride-13" lang="ro-RO">Peron</span><span class="CharOverride-10" lang="ro-RO"> din </span><span class="CharOverride-13" lang="ro-RO">Rimbaud negustorul</span><span class="CharOverride-10" lang="ro-RO"> (1985);</span><span class="semnatura-final CharOverride-10" lang="ro-RO"> scândura-„luntre” sau „vâslă” a trupului („ci mai atârni pe mările rebele/ de scândura acestui trup ce-l port” – </span><span class="semnatura-final CharOverride-10" lang="ro-RO">Mai mult pământ</span><span class="semnatura-final CharOverride-10" lang="ro-RO">) va ţinti posibilitatea unei treceri-evadări cu o geografie mult mai exactă. </span><span class="CharOverride-10" lang="ro-RO">Pe măsură ce </span><span class="semnatura-final CharOverride-10" lang="ro-RO">devine mai corpor(e)ală, mai limitată referenţial şi mai explicit socio-politică, poezia lui </span><span class="semnatura-final CharOverride-11" lang="ro-RO">D.</span><span class="CharOverride-10" lang="ro-RO"> câştigă în identitate, originalitate, forţă</span><span class="semnatura-final CharOverride-10" lang="ro-RO">. Dacă în </span><span class="semnatura-final CharOverride-10" lang="ro-RO">Elegii de când eram mai tânăr</span><span class="semnatura-final CharOverride-10" lang="ro-RO"> sensul revoltei apostrofante se distribuie egal către instanţa feminină etern-destabilizatoare („Sub paşii tăi cad viermii în extaz/ se bâlbâie salcâmii şi fac spume” – </span><span class="semnatura-final CharOverride-10" lang="ro-RO">Când treci</span><span class="semnatura-final CharOverride-10" lang="ro-RO">) sau spre condiţia universal precară a umanităţii („noi atârnăm de sfârcul unei sfori/ mişcându-ne în teatrul sfintei glume” – </span><span class="semnatura-final CharOverride-10" lang="ro-RO">Spectacol</span><span class="semnatura-final CharOverride-10" lang="ro-RO">), în </span><span class="semnatura-final CharOverride-10" lang="ro-RO">Proprietarul de poduri </span><span class="semnatura-final CharOverride-10" lang="ro-RO">(1976) angoasa se cristalizează etic, mesianic sau oracular, cerând îndreptarea societăţii sau profeţind pieirea ei. Sunt semnalate alienarea industrial-tehnologică, în tonul unui Marin Sorescu, dar şi al tradiţionaliştilor interbelici (</span><span class="CharOverride-10" lang="ro-RO">„Doamne-al maşinilor mai ai răbdare,/ lasă bătrânilor noştri să are/ măcar prin moarte c-un plug de brad”</span><span class="semnatura-final CharOverride-10" lang="ro-RO"> –</span><span class="CharOverride-10" lang="ro-RO"> </span><span class="CharOverride-13" lang="ro-RO">Plug de lemn</span><span class="CharOverride-10" lang="ro-RO">), (de)căderea miturilor („Maria îşi va vinde copilul în biserici/ minţindu-se de-a pururi c-un Dumnezeu bărbat” – </span><span class="CharOverride-13" lang="ro-RO">Candid</span><span class="CharOverride-10" lang="ro-RO">) şi chiar alienarea divinului („o mână scoate-n ceruri un înger de reclamă/ o alta zvârle molimi pe turmele de miei”</span><span class="semnatura-final CharOverride-10" lang="ro-RO"> –</span><span class="CharOverride-10" lang="ro-RO"> </span><span class="CharOverride-13" lang="ro-RO">Actorul</span><span class="CharOverride-10" lang="ro-RO">). Extazul şi oroarea, mărul şi viermele se confundă, cerul e „îmbâcsit de vină”, „gloria-i vândută şi stârvul poartă bici”. Elegiacul blagian al unui paradis în destrămare e străbătut de gestul saltimbanc, care încă pare dezmăţ juvenil în fața unui dumnezeu oţios („Dumnezeu îşi trăsese pălăria peste urechi/ în locul aureolei avea un ceainic sub presiune”</span><span class="semnatura-final CharOverride-10" lang="ro-RO"> –</span><span class="CharOverride-10" lang="ro-RO"> </span><span class="CharOverride-13" lang="ro-RO">Bună seara</span><span class="CharOverride-10" lang="ro-RO">)  şi o moştenire de prisos şi derizorie, în care mai persistă, inerţial, iluzia salvării: „Chipul zeilor demult s-a retras/ pe eticheta cutiilor de conserve/ […] Noi stăm înghesuiţi cu vitele pe câmp/ şi parcă pacheboturi elegante/ pe care nervii mării nu le mai suportă/ plutesc prin lanurile verzi lăsând/ doar urme de petrol şi de petreceri.// Astfel ca nişte peşti fricoşi pândim/ sub paradisul curgător frânghia/ ce-o să ne salte şi pe noi pe punte.// Dar nu-i nimic:/ o altă lume trece/ prin dreptul altei lumi şi nu se-ating” (</span><span class="CharOverride-13" lang="ro-RO">Peşti</span><span class="CharOverride-10" lang="ro-RO">). Vinul şi zarul semnalează irosirea villonescă (justiţiară) sau plictisul baudelairian (fără obiect), dar şi oraşul tentacular al simboliştilor, abjurat de sămănătorişti. Obsesia etic-radicală a biciului sau a nuielei, dublată de sentimentul băltirii în „oul impur şi fără foc” al lumii, nu e incompatibilă cu obsesia beţiei, cu alienarea euforică sau cu euforia alienantă căutate de adolescentul strivit de perspectiva scadenţei („Stau anii tunşi în mine precum recruţii-n tren” – </span><span class="CharOverride-13" lang="ro-RO">Adorm pe câmp</span><span class="CharOverride-10" lang="ro-RO">). Sentimentul trecerii se preface într-un sentiment al degradării nu lipsit de fibră etică, deşi exprimat în metafore clişeizate, de folclor semiurban (metafora trenului sau a tramvaiului, a navigatorului minulescian), cu recuzita standard a simulacrului: actorul, circul, iluzia, spectacolul, paiaţa, claunul, nebunul sau recrutul – înstrăinatul prin excelenţă, în folclor. Teatrul se radicalizează: apar abatorul, măcelăria, ghilotina şi o natură ambiguă, corcită cu tehnologia, ca un „fierăstrău de maci”. Instanţa lirică se pronunţă agresiv, în faţa unui public de „mamifere surde”. Amestecul de melancolie, de nesaţiu fără nume şi de revoltă tot mai precis direcţionată construieşte un personaj neoromantic cu tuşe din Villon, Eminescu şi Esenin. Eul liric îşi împrumută vocea unui Christ confruntat cu derizoriul, cu inutilitatea sacrificiului pe „crucea socială”: „Voi confundaţi norocul meu olog/ cu mânzul beat în ieslele divine/ dar undeva se moare de ruşine/ şi se consumă pâinea ca un drog.// […] E timpul să cobori bunule tată/ nu lebădă ci călărind un tun” (</span><span class="CharOverride-13" lang="ro-RO">În piaţa unde plâng maşinării</span><span class="CharOverride-10" lang="ro-RO">). Când nu adună ţăndările mitului întoarse împotriva lui, eul liric rămâne insurgentul pur vocal („când eu nu tac tu mâine n-ai nici un drept să taci”</span><span class="semnatura-final CharOverride-10" lang="ro-RO"> –</span><span class="CharOverride-10" lang="ro-RO"> </span><span class="CharOverride-13" lang="ro-RO">Grâu păzit de maci</span><span class="CharOverride-10" lang="ro-RO">) şi inamicul filistinilor („Eu sunt o pată de ulei pe geamurile înalte/ pe viaţa voastră scrobită zilnic”</span><span class="semnatura-final CharOverride-10" lang="ro-RO"> –</span><span class="CharOverride-10" lang="ro-RO"> </span><span class="CharOverride-13" lang="ro-RO">Soare închiriat</span><span class="CharOverride-10" lang="ro-RO">). </span><span class="CharOverride-13" lang="ro-RO">La dispoziţia dumneavoastră</span><span class="CharOverride-10" lang="ro-RO"> atestă coborârea poeziei în stradă şi în politicul concret. Miza recuperării modernismului antebelic, elitar şi ermetic, e acum inversată: a spune „cu cuvintele tribului” ceea ce tribul nu poate să comunice a devenit principalul interes al discursului liric. Incriminarea unui Occident esenţialmente mercantil („Sinuciderea nu mai rentează./ Ca să ajungi scriitor celebru în Europa/ trebuie să fii cel puţin canibal […] ţelul suprem e să te-nrudeşti cu petele de grăsime/ din supă,/ adică să stai totdeauna deasupra” </span><span class="semnatura-final CharOverride-10" lang="ro-RO">–</span><span class="CharOverride-10" lang="ro-RO"> </span><span class="CharOverride-13" lang="ro-RO">Călătoria</span><span class="CharOverride-10" lang="ro-RO">) face loc şi altor aluzii politice, ancorate în prezentul local, est-european: „aminteşte-ţi de şahul absurd/ în care nebunul muta satele/ sacrificând mai întâi caii/ şi-o mie de inşi s-au grăbit să-i laude jocul” (</span><span class="CharOverride-13" lang="ro-RO">Şah absurd</span><span class="CharOverride-10" lang="ro-RO">); „presimt că zăpada ni se va distribui pe cartelă” (</span><span class="CharOverride-13" lang="ro-RO">Evoluţia visului</span><span class="CharOverride-10" lang="ro-RO">) etc. Versurile din </span><span class="CharOverride-13" lang="ro-RO">Ora funcţionarilor </span><span class="CharOverride-10" lang="ro-RO">şi </span><span class="CharOverride-13" lang="ro-RO">Şansa melcilor</span><span class="CharOverride-10" lang="ro-RO"> arată un poet care nu</span><span class="CharOverride-12" lang="ro-RO"> </span><span class="CharOverride-10" lang="ro-RO">doreşte să livreze „artă pentru ceai”, adică pentru îndulcirea realităţii, aparent angajat în lupta realist socialistă contra imperialismului, denotativ şi fără jocuri de metafore: „marinarii nu mai aruncă mesaje peste bord/ ci prezervative/ iar cei cu iahturi/ cei cu stridii în burtă […] apoi cei lipiţi ca nişte gume de mestecat/ pe banchetele din clasa a treia/ revoltați de profesie/ vânători încercați – adică cei ce împușcă/ francul leul lira/ cu toţii etajaţi în spuma cocktailului/ după binecunoscuta reţetă a lui Marx/ cer câte-o fărâmă din Statuia Libertăţii drept suvenir” (</span><span class="CharOverride-13" lang="ro-RO">Şansa melcilor</span><span class="CharOverride-10" lang="ro-RO">). Însă </span><span class="CharOverride-13" lang="ro-RO">Inventar pentru lumea a patra</span><span class="CharOverride-10" lang="ro-RO"> revelează gunoiul, impostura şi barbaria universale, fără graniţe: „Cei ce-n faţa războaielor fac gargară cu muşeţel […] văxuitorii de vorbe/ nu văd cum oraşul se-nalţă-n văzduh/ şi urinează în mare […] cum trec păduri nevrotice spre sanatorii/ la ora micului comerţ cu fericirea popoarelor/ când acţiunea papă cântecul/ când noi murim aplaudând”. Astfel de diatribe cu forţa incriminatorie a profetului biblic sau a biciului cristic din Templu funcţionează însă şi în decodaj socio-politic cu adresă locală, într-un context în care poezia renunţă să mai fie în primul rând artă, devenind discurs civic. Angoasa difuză a eului juvenil se converteşte aici în presiunea relaţiei cu materialul despiritualizant, dar şi în presiunea lipsei unui material anume, necesar subzistenţei din ultimii ani ai comunismului românesc: „Când catedrale vechi produc şuruburi/ când bunătatea e un fel de câine/ de coama leului atârnă struguri/ Venus din Millo ne împarte pâine” (</span><span class="CharOverride-13" lang="ro-RO">Dresaj</span><span class="CharOverride-10" lang="ro-RO">); „Nici-un vis!... Vis-à-vis mai degrabă/ unii schimbă viori pe cartofi/ alţii fluturi din cap la tarabă/ nebuni gri nebuni verzi nebuni movi.// Ce extaz? Ce lichele mioape/ îmi citesc de pe limbă scrisori?/ Mâna-ţi cade ca paiul pe ape/ crezi că mori şi deodată chiar mori” (</span><span class="CharOverride-13" lang="ro-RO">Interogatoriu</span><span class="CharOverride-10" lang="ro-RO">). În volumele </span><span class="CharOverride-13" lang="ro-RO">Democraţia naturii</span><span class="CharOverride-10" lang="ro-RO"> și </span><span class="CharOverride-13" lang="ro-RO">Exil pe-o boabă de piper </span><span class="CharOverride-10" lang="ro-RO">(1983) se accentuează mesajul mobilizator, în aceeaşi formulă stilistică, servită de metafora larg accesibilă şi exponenţială („găinile n-aveau simţul politic prea dezvoltat/ cârâiau în surdină şi-nchideau ochii la ce se-ntâmpla/ […] revoluţia mirosea a cartof copt/ megafoanele înlocuiseră arta” – </span><span class="CharOverride-13" lang="ro-RO">Găinile</span><span class="CharOverride-10" lang="ro-RO">) şi de scandarea cu impact în mentalul colectiv, sintetizabilă într-o critică a cartofului „moale şi civil”. Răul cu aparenţe metafizice („Dar din senin mă duşmăneşte sarea”</span><span class="semnatura-final CharOverride-10" lang="ro-RO"> –</span><span class="CharOverride-10" lang="ro-RO"> </span><span class="CharOverride-13" lang="ro-RO">Revelaţia scribului bolnav</span><span class="CharOverride-10" lang="ro-RO">) sau inapetenţa organică, o </span><span class="CharOverride-13" lang="ro-RO">accedia</span><span class="CharOverride-10" lang="ro-RO"> urbană, ca la G. Bacovia („Afişe cad. Economii de clei. […] Mă sprijin de-un perete – plouă var”</span><span class="semnatura-final CharOverride-10" lang="ro-RO"> –</span><span class="CharOverride-10" lang="ro-RO"> </span><span class="CharOverride-13" lang="ro-RO">Psalmul beţivului</span><span class="CharOverride-10" lang="ro-RO">) sunt permanent deconstruite prin vocea unei instanţe civice ultragiate de pasivitatea semenilor. „Vinul” devine tot mai mult „spirt” – formol, conservant al unor entităţi inerte. Vag metafizică anterior, se acutizează aici obsesia rotirii anotimpurilor, a sorocului care se-amână, a lâncezelii fără acţiune şi profit: „Mai jos de viermi unde se-mbracă/ focul în stamba din vulcani/ curge o ţară mai săracă/ şi-o briză fără damf de bani” (</span><span class="CharOverride-13" lang="ro-RO">Joaca zugravului</span><span class="CharOverride-10" lang="ro-RO">); „Se-amână revolta din cauza ploii/ se-amână copilul din pricina pâinii/ deşi pe Maria n-o latră doar câinii/ deşi coaptă-i steaua deşi calzi-s boii” (</span><span class="CharOverride-13" lang="ro-RO">Se-amână</span><span class="CharOverride-10" lang="ro-RO">). Neconsolat-tenebrosul Nerval al noii epoci („fii cioara cu scripca nebunul hamalul/ ce cară-n decembre spre mugure clei” – </span><span class="CharOverride-13" lang="ro-RO">Exil pe-o boabă de piper</span><span class="CharOverride-10" lang="ro-RO">) mizează pe combinaţia simbolicului arhaic (prispa, streaşina) cu „tehnologiile” asociabile regimului politic în vigoare (conserva, stamba, conducta, betonul, silozul, metalul, biserica „ambulantă” etc.). Albatros rizibil („şi mă arată lumea cu degetul: «săracul/ el crede c-are aripi da’-i bate parpalacul»” </span><span class="semnatura-final CharOverride-10" lang="ro-RO">– </span><span class="CharOverride-13" lang="ro-RO">Nedumiritul</span><span class="CharOverride-10" lang="ro-RO">), poetul constată că pricina tenebrelor nu stă – ca la Arghezi sau ca la Blaga – în dilatarea nopţii cosmice asupra individului rupt din „zariştea cosmică”, ci în criza petrolului, care afectează lumina lămpii. Trag la jugul tendinţei civice toate clişeele şi simbolurile gândirii mitice şi ale transcendenţei goale moderniste, „biciuite” să semnifice azi şi acum, ca în acest pitoresc şi sarcastic pasaj bacovian: „Dosarul meu creşte ca pâinea bună/ se umflă, pârâie, dospeşte lin,/ iubito vom petrece împreună/ sub streşinile lui de vinilin” (</span><span class="CharOverride-13" lang="ro-RO">Vila artistului</span><span class="CharOverride-10" lang="ro-RO">). Bacovian e şi „abatorul”, care-şi păstrează potenţialul macabru postromantic („Seara se-ncheagă-n arbori ca sângele de vită” – </span><span class="CharOverride-13" lang="ro-RO">La vin scăzut</span><span class="CharOverride-10" lang="ro-RO">), dând imagini de forţă independente de context, însă priza adâncă la coordonatele </span><span class="CharOverride-13" lang="ro-RO">hic et nunc</span><span class="CharOverride-10" lang="ro-RO"> nu dăunează câtuşi de puţin acestei poezii eminamente concepute pentru impact asupra prezentului său socio-politic. O notă în plus este adusă de exploatarea balcanicului, care, prin deschiderea către mai multe zări, alimentează obsesia evadării. Dar e o exploatare în acelaşi regim al derizoriului sau al fantomaticului („turcul mucezit sub fes”), căci jovialitatea balcanică stă lângă delăsare şi proasta modernizare (</span><span class="CharOverride-13" lang="ro-RO">Martor la Porţile Orientului</span><span class="CharOverride-10" lang="ro-RO"> este, în acest sens, o deconstruire transparentă a </span><span class="CharOverride-13" lang="ro-RO">Isarlîk</span><span class="CharOverride-10" lang="ro-RO">-ului lui Ion Barbu). Se impune imaginea fluidului acvatic, curgător, poartă a evadării, dar şi smârc al inacţiunii: „Pe dealuri ară proştii. Bolnavii mai la vale/ cotrobăie-n femei şi-n portocale./ Verzi de venin pe şanţuri stăm priponiţi. La anu’/ stârvu pisicii va-ntâlni oceanu’/ sau va rămâne-n port să-l lingă peştii/ în timp ce ne-ngrăşăm la ţâţa veştii” (</span><span class="CharOverride-13" lang="ro-RO">Panta rhei</span><span class="CharOverride-10" lang="ro-RO">). Departe de langoarea exoticului simbolist obsesia „portuară” a lui </span><span class="CharOverride-11" lang="ro-RO">D.</span><span class="CharOverride-10" lang="ro-RO"> are o bătaie imediată: „Daţi-mi mie pe mână un ziar de provincie/ şi-o baracă de scânduri cu o firmă soioasă/ şi-n trei zile oraşele vor duhni a vanilie/ şi a porturi deschise” (</span><span class="CharOverride-13" lang="ro-RO">Ei?!</span><span class="CharOverride-10" lang="ro-RO">). Spiritul întreprinzător cade uneori în păcatul dezădejdii, semnând versuri care amintesc de Octavian Goga („Ţară cu mierea migrând pe nouri/ lemn de corabie bun pentru jug/ iată ţăranii ies din tablouri/ cu patefoane din os de cuc” – </span><span class="CharOverride-13" lang="ro-RO">Ţară</span><span class="CharOverride-10" lang="ro-RO">) sau, iarăși, de Bacovia: „Focul astenic şi ud/ intră-n chilia cenuşii/ unde pun capul aud/ morţii bârfind ca neduşii.// Toţi îmi sunt rude şi vor/ lemne făină şi arme./ Taci fiindcă trece un nor./ Plângi că nici unul nu doarme” (</span><span class="CharOverride-13" lang="ro-RO">La vestitori</span><span class="CharOverride-10" lang="ro-RO">). Poeziile din </span><span class="CharOverride-13" lang="ro-RO">Rimbaud negustorul</span><span class="CharOverride-10" lang="ro-RO"> continuă lupta cu moartea mitului. Transcendenţa e industrializată, meschină „sub apăsarea materiei” („maistrul Ioan Botezătorul/ sparge norma la barajul lacului de-acumulare”</span><span class="semnatura-final CharOverride-10" lang="ro-RO"> –</span><span class="CharOverride-10" lang="ro-RO"> </span><span class="CharOverride-13" lang="ro-RO">Vârsta zeilor</span><span class="CharOverride-10" lang="ro-RO">); arta e trădată şi trădătoare („doamnă cerneală du-te-n pâraie/ fă-te pădure, doamnă hârtie” – </span><span class="CharOverride-13" lang="ro-RO">La berărie </span><span class="CharOverride-10" lang="ro-RO">; „Sub morminte Doamne iartă/ numai artă pentru artă” – </span><span class="CharOverride-13" lang="ro-RO">Sub morminte</span><span class="CharOverride-10" lang="ro-RO">). Fluvialul, pluvialul, flegma reprezintă medii ale evadării („Mai scobiţi un canal mai lărgiţi câte-un şanţ/ flegmei noastre nu-i sece izvorul”</span><span class="semnatura-final CharOverride-10" lang="ro-RO"> –</span><span class="CharOverride-10" lang="ro-RO"> </span><span class="CharOverride-13" lang="ro-RO">Rimbaud negustorul</span><span class="CharOverride-10" lang="ro-RO">). Retoric, se mizează pe locul comun, pe detonarea imediată a semnificaţiei, pe consens, într-un stil de o oralitate ritmată, antrenantă. Starea de „ambulanţă” sau de neaşezare (poetul e ambulant, dar şi bisericile sunt ambulante) face o curioasă pereche cu starea de evadare, ca în </span><span class="CharOverride-13" lang="ro-RO">Peisaj cu actor ambulant hălăduind prin nesfârşitele maţe ale câmpiei</span><span class="CharOverride-10" lang="ro-RO">. Corabia salvatoare – vasul care te duce dincolo – intră şi ea într-un ciudat izomorfism cu „vasul cu spirt” – vasul din care nu te mai duci nicăieri („Într-un vas cu spirt/ v-aş fi putut întoarce spatele pentru totdeauna” – </span><span class="CharOverride-13" lang="ro-RO">Mică ceremonie la îngroparea unui submarin dintre cele două războaie</span><span class="CharOverride-10" lang="ro-RO">), cu „chitul”, decodabil şi ca monstru al urbanizării forţate („oraşul duduia vesel ca o batoză cu ţăranii în pântec” – </span><span class="CharOverride-13" lang="ro-RO">Moartea unei duminici</span><span class="CharOverride-10" lang="ro-RO">), sau cu „burta” istoriei care „parcă a uitat să ne mai nască”, din </span><span class="CharOverride-13" lang="ro-RO">Moartea citeşte ziarul</span><span class="CharOverride-10" lang="ro-RO">. Apărut într-o primă ediţie în 1989, la Amsterdam, acest volum continuă cu mai multă vehemenţă, dar şi cu sentimentul uzurii, balansul între înfierarea blazării („Experienţa nu a reuşit./ Omul e-un câine. Chiar dacă nu latră”</span><span class="semnatura-final CharOverride-10" lang="ro-RO"> –</span><span class="CharOverride-10" lang="ro-RO"> </span><span class="CharOverride-13" lang="ro-RO">Scrisoare către domnul Mihail Bulgakov </span><span class="CharOverride-10" lang="ro-RO">; „71 de picioare numărai în vâltoarea metroului […] 71 de picioare sincere, Dumnezeule,/ şi-un obraz gene&#173;ral/ în care n-am putut desluşi mai nimic”</span><span class="semnatura-final CharOverride-10" lang="ro-RO"> –</span><span class="CharOverride-10" lang="ro-RO"> </span><span class="CharOverride-13" lang="ro-RO">Obrazul general</span><span class="CharOverride-10" lang="ro-RO">) şi constatarea nemişcării ca decrepitudine iremediabilă. Decrepitudine a omului („între Dumnezeu şi Genetică/ oasele,/ mă dor oasele”</span><span class="semnatura-final CharOverride-10" lang="ro-RO"> –</span><span class="CharOverride-10" lang="ro-RO"> </span><span class="CharOverride-13" lang="ro-RO">Uşă cu mort</span><span class="CharOverride-10" lang="ro-RO">) şi </span><span class="CharOverride-10" lang="ro-RO">d</span><span class="CharOverride-10" lang="ro-RO">ecrepitudine a Istoriei, „unde Nebunul îşi cloceşte crima/ şi ne omoară fiindcă ne iubeşte,/ când ne e foame desenează peşte,/ când vine frigul arestează clima” (</span><span class="CharOverride-13" lang="ro-RO">Doamne-fereşte</span><span class="CharOverride-10" lang="ro-RO">). După 1989 </span><span class="CharOverride-13" lang="ro-RO">O beţie cu Marx </span><span class="CharOverride-10" lang="ro-RO">(1996) conservă retorica şi recuzita revoltei, întrebuinţată acum într-un alt tip de dezvrăjire: „«Bine-ai venit Societate de consum/ fă-ne şi tu felul,/ ia-ne de proaspeţi […]»” (</span><span class="CharOverride-13" lang="ro-RO">Discurs la intrarea unei ţări estice în Europa</span><span class="CharOverride-10" lang="ro-RO">). Memorabila </span><span class="CharOverride-13" lang="ro-RO">Scrisoare către Vaclav Havel, aruncată la coş </span><span class="CharOverride-10" lang="ro-RO">(„Revoluţiile şi-au mâncat copiii,/ disidenţii şomează,/ protestatarii stau spăsiţi/ la coada chitului MacDonald’s”) arată că forţa contestatară a poetului rămâne la post. Antologiile de publicistică </span><span class="semnatura-final CharOverride-10" lang="ro-RO">– </span><span class="CharOverride-13" lang="ro-RO">Pamflete vesele şi triste </span><span class="CharOverride-10" lang="ro-RO">(1996), </span><span class="CharOverride-13" lang="ro-RO">Nelu Santinelu, căprar la Cotroceni</span><span class="CharOverride-10" lang="ro-RO"> (1998) şi </span><span class="CharOverride-13" lang="ro-RO">Corigent la cele sfinte </span><span class="CharOverride-10" lang="ro-RO">(2003) </span><span class="semnatura-final CharOverride-10" lang="ro-RO">–</span><span class="CharOverride-10" lang="ro-RO"> şi volumul de versuri</span><span class="CharOverride-13" lang="ro-RO"> Femeile din secolul trecut </span><span class="CharOverride-10" lang="ro-RO">(2010) atestă o disociere a instanţelor până atunci solidare: poetul nu mai scrie despre prezent, lăsând gazetarului şi omului de televiziune dreptul de a-şi exercita libertatea de exprimare.</span></p>
			<p class="Heuristica_CITAT">Bântuit de talent, un extraordinar talent, cuvintele-şoc şi metaforele percutante îi vin în cascadă, proaspete şi nepăsătoare, cu încărcătură afectuoasă şi cinică, brutal repezite şi tandre, proletare şi nobile, înscriindu-se laolaltă pe un traseu totuşi bine determinat, spunând exact ce li s-a menit să spună, fără ezitări, fără ambiguităţi. <span class="CharOverride-5">[…]</span> Darul acestei poezii este de a canaliza nemijlocit spre frumuseţe şi distincţie expresivă tot ce-ar părea sortit să se exprime altfel, în limbajul mai curând al unui moralist exasperat de urâtul vieţii. </p>
			<p class="Heuristica_CITAT_semnat">Lucian Raicu</p>
			<p class="Heuristica_CITAT">Mircea Dinescu debutează cu o poezie înfumurat melancolică, cu teribilisme de înger rural rătăcit în romantica orăşenească. <span class="CharOverride-5">Invocaţie nimănui </span>şi, în 1973, <span class="CharOverride-5">Elegii de când eram mai tânăr </span>l-au impus numaidecât în atenţia generală. Surprindeau tonul direct şi sincer al limbajului, tristeţea şi impertinenţa juvenilă a poemului reîntors, pe această cale, la tradiţia confesiunii şi a ceea ce se numeşte poezie de inimă. Poeţii din generaţia lui M. Dinescu, veniţi după N. Stănescu, Sorescu, A. Păunescu, complică enorm discursul liric printr-un proces de intelectualizare şi  abstractizare a limbajului. Autorul <span class="CharOverride-5">Invocaţiei nimănui </span>merge în sens contrar: reabilitează elegia sentimentală, introduce biografia în poezie, deschide imaginaţia lirică spre social şi comentează, în stil când grav, când aluziv şi sarcastic, istoria care îl asumă. Poemele lui au mereu un aer de suferinţă şi provocare, sunt elegiace, străbătute de o nelinişte de origine necunoscută şi, în acelaşi  timp, sunt cum nu se poate mai dezinvolte în imagismul lor turbulent.</p>
			<p class="Heuristica_CITAT_semnat">EUGEN SIMION</p>
			<p class="Heuristica___mici"><span class="CharOverride-4">SCRIERI</span><span class="CharOverride-1">:</span> <span class="CharOverride-2">Invocaţie nimănui</span>, Bucureşti, 1971; <span class="CharOverride-2">Elegii de când eram mai tânăr</span>, Bucureşti, 1973; <span class="CharOverride-2">Proprietarul de poduri</span>, Bucureşti, 1976; <span class="CharOverride-2">La dispoziţia dumneavoastră</span>, Bucureşti, 1979; <span class="CharOverride-2">Teroarea bunului simţ</span>, postfaţă Lucian Raicu, Bucureşti, 1980; <span class="CharOverride-2">Democraţia naturii</span>, Bucureşti, 1981; <span class="CharOverride-2">Exil pe o boabă de piper</span>, Bucureşti, 1983; <span class="CharOverride-2">Rimbaud negustorul</span>, Bucureşti, 1985; <span class="CharOverride-2">Moartea citeşte ziarul</span>, Amsterdam, 1989; ed. pref. Sorin Alexandrescu, Bucureşti, 1990; <span class="CharOverride-2">O beţie cu Marx</span>, Bucureşti 1996; <span class="CharOverride-2">Pamflete vesele</span> <span class="CharOverride-2">şi triste</span>, Bucureşti, 1996; <span class="CharOverride-2">Fluierături în biserică</span>, Bucureşti, 1998; <span class="CharOverride-2">Nelu Santinelu, căprar la Cotroceni</span>, Bucureşti, 1998; <span class="CharOverride-2">Corigent la cele sfinte</span>, Bucureşti, 2003;<span class="CharOverride-2"> Femeile din secolul trecut. Poezii noi (2004–2010)</span>, Bucureşti, 2010.</p>
			<p class="Heuristica___m_RPR"><span class="CharOverride-1">Repere bibliografice:</span> Constantin, <span class="CharOverride-2">A doua carte</span>, <span class="CharOverride-2">265–268</span>; Iorgulescu, <span class="CharOverride-2">Scriitori</span>, <span class="CharOverride-2">54–56</span>; Raicu, <span class="CharOverride-2">Practica scrisului</span>, <span class="CharOverride-2">378–382</span>; Regman, <span class="CharOverride-2">Explorări</span>, <span class="CharOverride-2">223–226</span>; Poantă, <span class="CharOverride-2">Radiografii</span>, I, <span class="CharOverride-2">288–290</span>, II, <span class="CharOverride-2">55–62</span>; Grigurcu, <span class="CharOverride-2">Poeţi</span>, <span class="CharOverride-2">508–515</span>; Munteanu, <span class="CharOverride-2">Jurnal</span>, II, <span class="CharOverride-2">170–180</span>, IV, <span class="CharOverride-2">190–192</span>; Dimitriu, <span class="CharOverride-2">Singurătatea</span>, <span class="CharOverride-2">160</span><span class="semnatura-final CharOverride-14">–165;</span> Raicu,<span class="CharOverride-2"> Contemporani</span>, <span class="CharOverride-2">164–177</span>; Doinaş, <span class="CharOverride-2">Lectura</span>, <span class="CharOverride-2">250–253</span>; Dobrescu, <span class="CharOverride-2">Foiletoane</span>, II, <span class="CharOverride-2">61–69</span>; Iorgulescu, <span class="CharOverride-2">Critică</span>, <span class="CharOverride-2">70–73</span>; Crohmălniceanu, <span class="CharOverride-2">Pâinea noastră</span>, <span class="CharOverride-2">118–121</span>; Iorgulescu, <span class="CharOverride-2">Ceara</span>, <span class="CharOverride-2">155–158</span>; Simion, <span class="CharOverride-2">Scriitori</span>, III, <span class="CharOverride-2">399–414</span>; Cristea, <span class="CharOverride-2">Modestie</span>, <span class="CharOverride-2">79–84</span>; Iorgulescu, <span class="CharOverride-2">Prezent</span>, <span class="CharOverride-2">188–191</span>; Negrici, <span class="CharOverride-2">Introducere</span>, <span class="CharOverride-2">77–81</span>; Grigurcu, <span class="CharOverride-2">Existenţa</span>, <span class="CharOverride-2">421–425</span>; Călinescu, <span class="CharOverride-2">Biblioteci</span>, <span class="CharOverride-2">201–211</span>; Regman, <span class="CharOverride-2">De la imperfect</span>, <span class="CharOverride-2">172–185</span>; Dimisianu, <span class="CharOverride-2">Subiecte</span>, <span class="CharOverride-2">171–178</span>; Cristea, <span class="CharOverride-2">A scrie</span>, <span class="CharOverride-2">189–196</span>; Negoiţescu, <span class="CharOverride-2">Scriitori contemporani</span>, <span class="CharOverride-2">152–158</span>; Pop, <span class="CharOverride-2">Pagini</span>, <span class="CharOverride-2">165–170</span>; <span class="CharOverride-2">Dicţ. analitic</span>, I, <span class="CharOverride-2">284–287</span>, III, <span class="CharOverride-2">81–83</span>; Cărtărescu, <span class="CharOverride-2">Postmodernismul</span>, <span class="CharOverride-2">328–329</span>; Grigurcu, <span class="CharOverride-2">Amurgul</span>, <span class="CharOverride-2">165</span><span class="semnatura-final CharOverride-14">–166;</span> Cistelecan, <span class="CharOverride-2">Top ten</span>,<span class="CharOverride-2"> 67–69</span>; <span class="CharOverride-2">Dicţ. esenţial</span>, <span class="CharOverride-2">254–256</span>; Manolescu, <span class="CharOverride-2">Lista</span>, I, <span class="CharOverride-2">321–327</span>; Ştefănescu, <span class="CharOverride-2">Istoria</span>, <span class="CharOverride-2">839</span><span class="semnatura-final CharOverride-14">–850;</span> Holban, <span class="CharOverride-2">Ist. lit.</span>, I, <span class="CharOverride-2">82–</span><span class="CharOverride-2">91</span>;<span class="CharOverride-2"> </span>Mircea Martin, <span class="CharOverride-2">Mai scrie poezii, Mircea Dinescu!</span>, RL, 2008, 4;<span class="CharOverride-2"> </span>Manolescu, <span class="CharOverride-2">Istoria</span>, <span class="CharOverride-2">1089–1091</span>; Popa,<span class="CharOverride-2"> Ist. lit.</span>, II, <span class="CharOverride-2">233–236</span>; Al. Cistelecan, <span class="CharOverride-2">News alert: Mircea Dinescu a refuzat Premiul Nobel</span>, CLT, 2011, 50. &#9; <span class="Semnatura">T.D.</span></p>
		</div>
		<div id="_idContainer042" class="Basic-Text-Frame">
			<p class="Basic-Paragraph ParaOverride-1"><span class="CharOverride-2">Diaconovici-Loga</span></p>
		</div>
		<div class="_idGenObjectLayout-1">
			<div id="_idContainer043" class="_idGenObjectStyleOverride-1">
				<img class="_idGenObjectAttribute-1" src="03_D2_Descantec-Dinescu_141-203-web-resources/image/02_Dianu_sRomulus.jpg" alt="" />
			</div>
		</div>
		<div id="_idContainer044" class="Basic-Text-Frame">
			<p class="Legenda_BUN">Nicolae Titulescu și Romulus Dianu</p>
		</div>
		<div id="_idContainer045" class="Basic-Text-Frame">
			<p class="Basic-Paragraph"><span class="CharOverride-2">Dima</span></p>
		</div>
		<div id="_idContainer046" class="Basic-Text-Frame">
			<p class="Basic-Paragraph"><span class="CharOverride-2">Dima-Drăgan</span></p>
		</div>
		<div id="_idContainer047" class="Basic-Text-Frame">
			<p class="Basic-Paragraph"><span class="CharOverride-2">Dimitriu-Păușești</span></p>
		</div>
		<div class="_idGenObjectLayout-1">
			<div id="_idContainer048" class="_idGenObjectStyleOverride-1">
				<img class="_idGenObjectAttribute-1" src="03_D2_Descantec-Dinescu_141-203-web-resources/image/02_Dimov.jpg" alt="" />
			</div>
		</div>
		<div id="_idContainer049" class="Basic-Text-Frame">
			<p class="Legenda_BUN">Desen de Florin Pucă</p>
		</div>
		<div class="_idGenObjectLayout-1">
			<div id="_idContainer050" class="_idGenObjectStyleOverride-1">
				<img class="_idGenObjectAttribute-1" src="03_D2_Descantec-Dinescu_141-203-web-resources/image/02_Dumitrescu_Dinescu.jpg" alt="" />
			</div>
		</div>
		<div id="_idContainer051" class="Basic-Text-Frame">
			<p class="Legenda_BUN">Geo Dumitrescu și Mircea Dinescu</p>
		</div>
		<div class="_idGenObjectLayout-1">
			<div id="_idContainer052" class="_idGenObjectStyleOverride-1">
				<img class="_idGenObjectAttribute-1" src="03_D2_Descantec-Dinescu_141-203-web-resources/image/03_simion_dinescu2.jpg" alt="" />
			</div>
		</div>
		<div id="_idContainer053" class="Basic-Text-Frame">
			<p class="Legenda_BUN">Eugen Simion și Mircea Dinescu</p>
		</div>
	</body>
</html>

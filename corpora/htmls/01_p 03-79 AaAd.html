<!DOCTYPE html>
<html>
	<head>
		<meta charset="utf-8" />
		<title>01_p_03-79_AaAd</title>
		<link href="01_p_03-79_AaAd-web-resources/css/idGeneratedStyles.css" rel="stylesheet" type="text/css" />
	</head>
	<body id="x01_p_03-79_AaAd" lang="ro-RO">
		<div class="_idGenObjectLayout-1">
			<div id="_idContainer000" class="Basic-Text-Frame">
			</div>
		</div>
		<div id="_idContainer033" class="_idGenObjectStyleOverride-1">
			<p class="Heuristica-PRIMUL ParaOverride-1">S-a născut într-o familie ce îşi revendica, prin tradiţie, legături cu vechiul neam al Aroneştilor, din care s-au ridicat domni pe tronul Moldovei, ascendenţă susţinută şi prin determinantul nobiliar „de Bistra”, ataşat numelui lui <span class="CharOverride-1">A.</span> Tatăl a fost preot în Bistra, localitate din Munţii Apuseni în care funcţiona, în prima jumătate a veacului al XVIII-lea, un protopopiat greco-catolic puternic, iar din familia Aaron, răspândită în toată Transilvania, au ieşit numeroşi cărturari. <span class="CharOverride-1">A. </span>îşi începe pregătirea şcolară acasă, având, după unele documente, şi un profesor de origine franceză. Învaţă apoi, între 1730 şi 1735, la colegiul iezuit din Cluj, iar în 1738 absolvă cursul de filosofie la şcoala teologică din Tyrnavia. Îşi continuă instrucţia la Colegiul De Propaganda Fide din Roma, unde fusese trimis, în 1740, ca bursier al domeniului Blaj, împreună cu Grigore Maior şi Silvestru Caliani. După terminarea studiilor romane, în care şi-a completat pregătirea teologică cu o temeinică instrucţie filosofică, revine în ţară în 1743. Intră în Ordinul Sfântului Vasile cel Mare şi se călugăreşte sub numele Pavel, păstrându-şi însă şi numele de botez, Petru. Devine colaborator apropiat al episcopului Inochentie Micu-Klein. În 1745 este numit vicar unit de Blaj, dar în 1747 episcopul, exilat voluntar la Roma, îl excomunică în urma unor neînţelegeri apărute în contextul relaţiilor tensionate avute de acesta cu oficialităţile imperiale şi cu unii conducători ai Bisericii Unite din Transilvania. În august 1747 excomunicarea lui <span class="CharOverride-1">A</span>. este suspendată, iar în iarna aceluiaşi an este desemnat vicar apostolic al Episcopiei Făgăraşului. În 1752, după ce Inochentie Micu-Klein demisionase, este numit episcop al românilor transilvăneni, ocupând ofi&#173;cial scaunul abia în 1754. În noua calitate, după recâştigarea adeziunii şi sprijinului credincioşilor uniţi, <span class="CharOverride-1">A</span>. se implică într-un amplu şi ambiţios proces de luminare a neamului prin ştiinţă şi cultură, punând, cu tenacitate, în aplicare şi dezvoltând programul lui Inochentie Micu-Klein. Astfel, în 1754 ia fiinţă la Blaj, oraş care va deveni cel mai important centru cultural românesc de tip iluminist, prima şcoală integral românească, cu trei trepte de instrucţie („şcoala de obşte”, „şcoala latină” şi „şcoala înaltă”, care se va transforma în seminar şi apoi în institut teologic), cu o programă similară celor mai bune instituţii de învăţământ occidentale ale vremii şi având cadre didactice cu o bună pregătire umanistă şi teologică. Se organizează, de asemenea, o bibliotecă, este înfiinţată o tipografie destinată să imprime carte românească, în primul rând cu destinaţie liturgică şi teologică. Programul lui <span class="CharOverride-1">A. </span>are deci în vedere toate cele trei instituţii menite să edifice şi să susţină cultura în limba română: şcoala, Biserica şi cartea. </p>
			<p class="Heuristica-BASE">Concentrându-se pe latura teologică a unirii şi urmărind crearea unei literaturi în limba maternă care să ofere elevilor şi enoriaşilor elementele necesare în înţelegerea esenţei şi scopurilor aces&#173;teia, pentru întărirea componentei teologice a mişcării religioase aflate în cumpănă din cauza contestărilor apărute în Transilvania la mijlocul secolului, <span class="CharOverride-1">A.</span> a alcătuit, în colaborare cu dascălii din Blaj, <span class="CharOverride-2">Floarea adevărului </span>(1750),<span class="CharOverride-2"> </span>încheiată cu un<span class="CharOverride-2"> Dialogos. Ucenicul cu dascalul despre unire</span>,<span class="CharOverride-2"> </span>şi<span class="CharOverride-2"> Învăţătură creştinească prin întrebări şi răspunsuri, pentru procopseala şcoalelor</span> (1755), precum şi câteva cărţi întocmite de unul singur, între care se individualizează <span class="CharOverride-2">Păstoriceasca datorie dumnezeieştii turme vestită </span>(1759), destinată preoţilor, şi <span class="CharOverride-2">Păstoriceasca poslanie sau Dogmatica învăţătură a Bisearicii Răsăritului</span> (1760)<span class="CharOverride-2">,</span> adresată „cuvântătoarei turme” a credincioşilor. În timpul episcopatului lui<span class="CharOverride-1"> A.</span> au mai fost scoase de sub tipar <span class="CharOverride-2">Ceaslovul </span>(1751), <span class="CharOverride-2">Strastnicul</span> (1753), <span class="CharOverride-2">Liturghierul</span> (1756), <span class="CharOverride-2">Euhologhionul </span>(1757), <span class="CharOverride-2">Octoihul </span>(1760), <span class="CharOverride-2">Catavasierul </span>(1762), <span class="CharOverride-2">Acatistul </span>(1763), <span class="CharOverride-2">Psaltirea </span>(1764), cărţi ce preluau, în ciuda interdicţiei Curţii de la Viena, fără modificări esenţiale, ediţii apărute în centrele tipografice bisericeşti din Ţara Românească şi Moldova. Pentru folosul şcolii, <span class="CharOverride-1">A.</span> a sprijinit şi elaborarea unor lucrări originale, între acestea un dicţionar al limbii române, cu realizarea căruia fuseseră însărcinaţi Grigore Maior şi Silvestru Caliani (acestora episcopul le cerea socoteală pentru ritmul nesatisfăcător de lucru în 1759). Iar pentru susţinerea şi afirmarea componentei catolice a mişcării unite româneşti, cărturarul a încercat, în 1760–1761, să „întoarcă” pe limba românească <span class="CharOverride-2">Biblia</span>,<span class="CharOverride-2"> </span>bazându-se îndeosebi pe colaborarea lui Grigore Maior, Silvestru Caliani şi Atanasie Rednic, cărora li s-au alăturat Gherontie Cotore, Petru Pop din Daia şi, probabil, Ioan Săcădate. Traducerea nu ia ca bază textul <span class="CharOverride-2">Septuagintei</span> (consacrat deja prin versiunea în româneşte tipărită în 1688 la Bucureşti), ci <span class="CharOverride-2">Vulgata</span>. Destinat realizării unei cărţi ce urma să fie imprimată la Blaj pentru a marca individualitatea Bisericii Greco–Catolice, proiectul nu a fost însă finalizat. Manuscrisul, ce cuprinde în primul rând cărţile <span class="CharOverride-2">Vechiului Testament</span>, pune în evidenţă nu numai efortul de găsire a unei noi echivalenţe a textului sacru, ci şi dificultăţile întreprinderii într-un context social şi religios instabil. Samuil Micu nota, de altfel, în prefaţa <span class="CharOverride-2">Bibliei</span> din 1795, că traducerea, dorită şi trudită în primul rând de <span class="CharOverride-1">A.</span> – specialiştii au remarcat valoarea literară a versiunii date de episcop <span class="CharOverride-2">Psaltirii</span> –, „pentru cuvioase pricini nu s-au tipărit”. Cercetătorii manuscrisului ajuns până la noi, pregătit ca o masivă ediţie critică sub egida Academiei Române şi editat în 2005, vorbesc de faptul că textul nu a fost tălmăcit în limba folosită în cancelarii, ci în limba vorbită de popor. <span class="CharOverride-2">Vulgata</span> în varianta teologilor blăjeni reprezintă, aşadar, un document lingvistic de prim ordin pentru secolul al XVIII-lea românesc. Colaborator al lui Inochentie Micu-Klein şi continuator perseverent al programului acestuia, <span class="CharOverride-1">A. </span>s-a remarcat prin rolul asumat în procesul de instituţionalizare a culturii în limba română în deceniile de mijloc ale veacului al XVIII-lea. A fost fermentul mişcării de constituire şi de promovare a instituţiilor care au generat mişcarea iluministă numită Şcoala Ardeleană, mişcare ce va da naştere direcţiei latino-romanice din cultura românească modernă.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Floarea adevărului </span>(în colaborare),<span class="CharOverride-2"> </span>Blaj, 1750; ed. 2, Blaj, 1816; <span class="CharOverride-2">Păstoriceasca datorie dumnezeieştii turme vestită</span>,<span class="CharOverride-2"> </span>Blaj, 1759; <span class="CharOverride-2">Păstoriceasca poslanie sau Dogmatica învăţătură a Bisearicii Răsăritului</span>,<span class="CharOverride-2"> </span>Blaj, 1760; ed. îngr. Meda-Diana Hotea, studiu Cristian Barta, pref. Lucian Mureşan, Cluj-Napoca, 2004; <span class="CharOverride-2">Adevărata mângâiere în vremi de lipsă</span>,<span class="CharOverride-2"> </span>Blaj, 1761; ed. (<span class="CharOverride-2">Epistola consolatoria</span>),<span class="CharOverride-2"> </span>Blaj, 1761; <span class="CharOverride-2">Înceaperea, aşezământul şi iscăliturile sfântului şi a toată lumea Săbor de la Florenţiia din ceale vechi greceşti şi latineşti spre înţeleagerea şi folosul neamului nostru</span>,<span class="CharOverride-2"> </span>Blaj, 1762; ed. (<span class="CharOverride-2">Exordium &amp; Definitio Sanctae Œcumenicae Synodae florentinæ ex antiqua Graeco-Latina editione desumpta</span>), Blaj, 1762. <span class="CharOverride-1">Traduceri: </span><span class="CharOverride-2">Biblia Vulgata</span>. <span class="CharOverride-2">Blaj 1760–1761</span>, I–V, coordonare şi introd. Ioan Chindriş, pref. Eugen Simion, Bucureşti, 2005 (în colaborare). </p>
			<p class="Heuristica___m_RPR"><span class="CharOverride-1">Repere bibliografice:</span> Timotei Cipariu, <span class="CharOverride-2">Acte şi fragmente latine româneşti pentru istoria Beserecei Române, mai ales Unite</span>,<span class="CharOverride-2"> </span>Blaj, 1855, <span class="CharOverride-2">56–59</span>, <span class="CharOverride-2">104–113</span>, <span class="CharOverride-2">217–221</span>; Mihail Strajanu, <span class="CharOverride-2">Începutul renaşterii naţionale prin şcoli sau Despre episcopul Pavel Aron, </span>Craiova, 1891; Iorga, <span class="CharOverride-2">Ist. lit. XVIII</span>,<span class="CharOverride-2"> </span>II, <span class="CharOverride-2">61–63</span>,<span class="CharOverride-2"> 135–136</span>; Augustin Bunea, <span class="CharOverride-2">Episcopii Petru Paul Aron şi Dionisiu Novacovici sau Istoria românilor transilvăneni de la 1751 până la 1764</span>,<span class="CharOverride-2"> </span>Blaj, 1902; Zenovie Pâclişanu, <span class="CharOverride-2">Din istoria bisericească a românilor ardeleni – „Teologul” vlădicilor uniţi</span>, AAR,<span class="CharOverride-2"> </span>memoriile secţiunii istorice, t. I, 1922–1923; Nicolae Albu, <span class="CharOverride-2">Istoria învăţământului românesc din Transilvania până la 1800</span>, Blaj, 1944, <span class="CharOverride-2">passim;</span> Ioan Dimitriu-Snagov, <span class="CharOverride-2">Românii în arhivele Romei (secolul XVIII)</span>,<span class="CharOverride-2"> </span>Bucureşti, 1973, <span class="CharOverride-2">passim</span>; <span class="CharOverride-2">Dicţ. lit. 1900</span>, <span class="CharOverride-2">1</span>; Florentina Zgraon, <span class="CharOverride-2">„Floarea adevărului” – ediţia princeps (1750)</span>,<span class="CharOverride-2"> </span>LR, 1993, 3, 4; Păcurariu, <span class="CharOverride-2">Dicţ. teolog.</span>,<span class="CharOverride-2"> 22–23</span>; Giuseppe Munarini, <span class="CharOverride-2">L’Évêque P.P. Aron (1752–1764)</span>, „Transylvanian Review”, 2004, 1; Ioan Chindriş, Niculina Iacob, <span class="CharOverride-2">Petru Pavel Aron</span>, Blaj, 2007; Simion, <span class="CharOverride-2">Fragmente</span>, V, <span class="CharOverride-2">351–354</span>.<span class="CharOverride-2"> </span>&#9;<span class="CharOverride-3">Gh.C.</span></p>
			<p class="Heuristica-PRIMUL"><span class="titlu-12">AARON, Theodor</span> (6.II.1803, Ţichindeal, j. Sibiu – 6.IV.1859, Lugoj), cărturar. A învăţat mai întâi la Sibiu, urmând apoi gimnaziul la Blaj şi Odorhei, filosofia la Cluj şi teologia la Pesta. În afara funcţiilor bisericeşti care i se încredinţează (în 1835 devine paroh la Balşa, iar în 1838 la Arad), în 1828 este numit profesor la gimnaziul din Blaj, ulterior director al gimnaziului românesc din Beiuş, cenzor şi revizor al cărţilor româneşti la Tipografia Universităţii din Buda (1842–1845). După Revoluţia de la 1848, a fost translator pentru limba română la „Foaia legilor” din Pesta, iar ulterior pe lângă Locotenenţa Imperială din Buda (1851–1855). În 1855 se afla canonic al Episcopiei şi rector la Seminarul Leopoldin din Oradea, apoi prepozit capitular la Lugoj (1857–1859).</p>
			<p class="Heuristica-BASE">Lui <span class="CharOverride-1">A.</span> i se datorează mai multe cărţi religioase, dar şi unele scrieri pedagogice. Astfel sunt <span class="CharOverride-2">Catihetica practică sau Arătarea cum să se propună învăţăturile catihetice a credinţei creştineşti la vârsta cea tinără </span>(1843), <span class="CharOverride-2">Cuvântări bisericeşti despre cele şepte păcate ale căpeteniei pe duminecile păresimilor </span>(1847), <span class="CharOverride-2">Anotări din Istoria eclesiastică despre urzârea şi lăţârea credinţei creştine între români </span>(1850). <span class="CharOverride-1">A.</span>, care cunoaşte scrierile lui Seneca, Plutarh, Tit Liviu, foloseşte izvoare latineşti şi bizantine. Numele său apare şi în publicaţii precum „Gazeta de Transilvania” sau „Foaie pentru minte, inimă şi literatură”. În 1828 i se tipăreşte la Buda <span class="CharOverride-2">Scurtă apendice la Istoria lui Petru Maior carea, prin adevărate mărturisiri a mai multor scriitori vechi, începutul românilor din romani adevăraţi la mai mare lumină îl pune. </span>„Ţesute” de <span class="CharOverride-1">A.</span>, care citează, între alţii, istorici ca Eunapius, Eutropius, Priscus, Procopius, argumentele sunt astfel orânduite încât să aducă, îm&#173;potriva „defăimătorilor”, „adeveriri” despre ori&#173;&#173;ginea pur romană a neamului. Stăruie pe ideea de continuitate a romanilor în Dacia, precum şi pe legăturile neîntrerupte cu cei aşezaţi în sudul Dunării. El reia, de fapt, ideile lui Petru Maior, aducând unele mărturii noi şi insistând mai mult asupra neamestecului „ghintei româneşti” cu popoarele migratoare, şi asupra vetrelor de romanitate de pe cele două maluri ale Dunării. <span class="CharOverride-1">A. </span>desfăşoară o argumentaţie strânsă, însufleţită, cu izbucniri polemice, retorice, cu expresii metaforice nu lipsite de plasticitate. În prefaţă (<span class="CharOverride-2">Cătră cetitoriu</span>), preocupat de idealul „luminării naţiei”, de „polirea şi iscusirea” ei şi mai ales de redeşteptarea conştiinţei originii nobile a românilor, autorul se opreşte şi asupra unor probleme de limbă. Limba, susţine el, ar trebui purificată de cuvinte nelatine, tot aşa cum semnele chirilice trebuie îndepărtate neîntârziat. <span class="CharOverride-1">A.</span>, discipol al lui Petru Maior, este un neînduplecat latinist, care se remarcă prin notele polemice şi acurateţea stilistică.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Scurtă apendice la Istoria lui Petru Maior carea, prin adevărate mărturisiri a mai multor scriitori vechi, începutul românilor din romani adevăraţi la mai mare lumină îl pune</span>, Buda, 1828;<span class="CharOverride-2"> Catihetica practică sau Arătarea cum să se propună învăţăturile catihetice a credinţei creştineşti la vârsta cea tinără</span>, Buda, 1843; <span class="CharOverride-2">Cuvântări besericeşti despre cele şepte păcate ale căpeteniei pe duminecile păresimilor</span>, Buda, 1847; <span class="CharOverride-2">Anotări din Istoria eclesiastică despre urzârea şi lăţârea credinţei creştine între români</span>, Pesta, 1850.</p>
			<p class="Heuristica___m_RPR"><span class="CharOverride-1">Repere bibliografice: </span><span class="CharOverride-2">Encicl. rom.</span>, I, <span class="CharOverride-2">2–3</span>; Iorga, <span class="CharOverride-2">Ist. lit. XVIII</span>, II, <span class="CharOverride-2">218</span>; Lupaş, <span class="CharOverride-2">Cronicari</span>, I, <span class="CharOverride-2">166</span>; Corneliu Popeţi, <span class="CharOverride-2">110 ani de la moartea lui Theodor Aaron</span>, O, 1969, 3; <span class="CharOverride-2">Dicţ. lit. 1900</span>,<span class="CharOverride-2"> 1–2</span>; Păcurariu, <span class="CharOverride-2">Dicţ. teolog</span>., <span class="CharOverride-2">23</span>.&#9;<span class="CharOverride-3">I.L.</span></p>
			<p class="Heuristica-PRIMUL"><span class="titlu-12">AARON, Vasile</span> (1770, Glogoveţ, j. Alba – 1822, Sibiu), poet. Tatăl lui <span class="CharOverride-1">A.</span>, paroh în Glogoveţ, continuă o spiţă din neamul Aroneştilor, din care nasc în Transilvania iluştri demnitari, vlădici şi cărturari, poetul pomenind totuşi, într-o corespondenţă, şi despre mai îndepărtaţii ascendenţi din ramura moldovenească a familiei. Elev seminarist la Blaj, persevera, dând lecţii particulare un răstimp, spre a putea urma dreptul la Cluj. Se stabileşte la Sibiu, unde va profesa ca jurat-procurator pe lângă Consistoriul Episcopiei Ortodoxe şi ca notar al Companiei greceşti. Ca avocat, călătoreşte în repetate rânduri la Viena, pledând în capitala Imperiului Habsburgic (cu argumente juridice) în apărarea unor drepturi încă refuzate de autorităţi românilor transilvăneni. Deşi neconfirmate în detaliu, există unele indicii semnalând apartenenţa scriitorului, amic al lui Ion Budai-Deleanu şi în curent cu avatarele intelectuale ale vremii sale, la Societatea Filosoficească din Mare Principatul Ardealului, care îşi anunţa, pe la 1795, programul iluminist. </p>
			<p class="Heuristica-BASE">Întocmai ca Ioan Barac, poetul poate fi considerat un precursor al scrisului artistic de la noi. Stihuitor prodigios, <span class="CharOverride-1">A.</span> tălmăceşte, prelucrează şi imită, plecând de la izvoare clasice, latine mai ales, fără a ignora însă sursele moderne, germane sau italiene. Datorită audienţei avute în epocă, textele i se retipăresc frecvent, în timpul vieţii, cât şi după moarte, pe tot parcursul veacului al XIX-lea. Trecând peste câteva versuri scrise la ocazii funebre sau „veselitoare”, pe care le dedică unor personalităţi ecleziastice sau laice (Ioan Bob, T. Meheşi, D. Vaida, Samuil Vulcan), tânărul autor e ispitit să-şi încerce „măiestria”, spre a gusta din „rodul plăcut” al unor ample alcătuiri „poeticeşti”. Deschide şirul în 1805 cu <span class="CharOverride-2">Der Messias</span> de F. G. Klopstock, transpusă monocord, dar accesibil, în metru popular, în <span class="CharOverride-2">Patimile şi</span> <span class="CharOverride-2">moartea a Domnului şi</span> <span class="CharOverride-2">Mântuitorului nostru Iisus Hristos</span>, o <span class="CharOverride-2">Mesiadă</span> unde tânguirile Mariei evocă bocetul ritual, larg receptată în cuprinsul tuturor provinciilor româneşti. Încurajat de rezultat, îşi diversifică registrul şi tematica, dând la iveală, în 1807, două texte inspirate din <span class="CharOverride-2">Metamorfozele</span> ovidiene: <span class="CharOverride-2">Perirea a doi iubiţi, adecă: jalnica întâmplare a lui Piram </span>şi <span class="CharOverride-2">Tisbe, cărora s-au adăugat mai pe urmă Nepotrivita iubire a lui Echo cu Narţis</span>. Intenţia de a atrage cititorul cu extraordinarul celor relatate transpare desluşit aici, la fel preocuparea de a-l instrui şi familiariza, prin intermediul unor glose şi adnotări rezumative, cu universul mitologiei clasice. Statutul scriitorului ingenuu e ilustrat, când ezitant, când pitoresc, masiv şi elocvent, de textele ulterioare. Probabil la origine o farsă cu rădăcini obscure în <span class="CharOverride-2">commedia dell’arte</span> este<span class="CharOverride-2"> Vorbire în verşuri de glume întră Leonat beţivul, om din Longobarda, şi întră Dorofata, muierea sa</span> (1815), care aduce în cadru, cu intenţii satirice, doi parteneri gâlcevitori, asemănători cu cei din teatrul naiv, rudimentar, cu Măriuca şi cu Vasilache. Dialogul se consumă însă fad, interminabil, în avalanşa replicilor moralizatoare. Influenţat de Hesiod şi de <span class="CharOverride-2">Georgicele</span> lui Vergiliu, poetul celebrează, la maturitate, muncile campestre, curgerea ciclică a anotimpurilor, într-un poem didactic şi bucolic, <span class="CharOverride-2">Anul cel mănos, bucuria lumei</span> (1820). Aurorală, „drăgălaşa primăvară” „desfată”, ca într-un pastel al unui mai stângaci Alecsandri. <span class="CharOverride-1">A.</span> inventariază, nu fără anume graţie, păsări şi flori, fructe, unelte şi seminţe, iar un duh antonpannesc animă, pe alocuri, un început de lirică sentenţioasă. Peripeţii, prigoane, jocuri ale întâmplării menţin suspansul şi imprimă suflu epic în ultima şi cea mai izbutită, poate, dintre cărţile antume ce poartă semnătura scriitorului: <span class="CharOverride-2">Istoria lui Sofronim şi a Haritei cei frumoase, fiicei lui Aristef, mai marelui din Milet</span> (1821). Stilul e acum mai evoluat, versul fluent, pretextul povestirii rămânând de căutat într-o nuvelă, <span class="CharOverride-2">Sophronyme</span> de Florian, difuzată şi la noi către sfârşitul veacului al XVIII-lea, în variantă neogreacă. Împrumutând din aerul „exotic” al cărţilor aşa-numite populare, <span class="CharOverride-2">Istoria</span>... consacră aventura, lăsând, apoi, să treacă lumina sapienţei în prim-plan. Iubirea e providenţială şi dramatică. Pentru a-şi merita destinul exemplar, cei doi îndrăgostiţi îmbină supleţea şi tăria, înfruntă nedreptatea şi sfidează moartea. Nedus până la capăt, recuperat postum şi furnizând o revelaţie din perspectiva istoriei literaturii, poemul cu substrat escatologic <span class="CharOverride-2">Reporta din vis</span> poartă amprenta sensibilităţii preromantice. Scenariul (conceput la scară vastă) amalgamează surse erudite şi orale, citatul biblic şi cel istoric, reminiscenţe de mitologie antică şi „figuri” ale tradiţiei creştin-medievale. Sub vălul alegoric, se petrece iniţierea eroului, un tânăr vânător supus unui ritual cavaleresc, cu rătăciri şi căutări, pe un parcurs oniric. Ca un <span class="CharOverride-2">memento</span> sumbru, se profilează în peisaj umbra ruinelor (aici ale cetăţii Sarmis), tablouri cinegetice şi pastorale descoperă natura, terifiantă sau radioasă, paradisiacă, se-ntâmplă întâlniri şi „recunoaşteri” al căror sens rămâne cel mai adesea criptic, ezoteric. Halucinantul ţintirim de ţară, în care sunt descifrate inscripţiile funerare şi e relevat crudul lor avertisment – circa treizeci de lamentaţii pe motivele <span class="CharOverride-2">ubi sunt </span>şi<span class="CharOverride-2"> fortuna labilis</span> –, apare ca oglindă a deşertăciunii lumii, necropolă universală adăpostind regi şi strategi, oşteni, poeţi sau „măiestrele frumseţi”: Priam, Ahile, Iudita şi Elena, Brutus sau Pompei. Priveliştea nu e lipsită de grandoare şi oarecum neaşteptat de familiară cititorului de azi. Alte traduceri, din Vergiliu (opt cântece din <span class="CharOverride-2">Eneida</span>) şi Ovidiu, alături de un op juridic (contribuţie la crearea unei terminologii specifice), sunt reevaluate postum, odată cu descoperirea manuscriselor nepublicate în timpul vieţii. Preocupările de ordin filologic, constante, nicidecum de neglijat, îl vor afilia, altminteri, fără echivoc, pe <span class="CharOverride-1">A.</span> la marele curent creat de Şcoala Ardeleană. În preambuluri ale scrierilor sale poetul îşi apropie şi noţiuni de teorie literară, el situându-se, în spirit (pre)modern, printre întâii autori români ai veacului ce avansează întrebări privind natura artei, înrâuririle dintre diversele ei forme, rolul versificaţiei ş.a.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Patimile şi moartea a Domnului şi Mântuitorului nostru Iisus Hristos</span>, Braşov, 1805; ed. Sibiu, 1888; <span class="CharOverride-2">Verşuri veselitoare la ziua numelui excelenţiei sale domnului Ioan Bob</span>,<span class="CharOverride-2"> </span>Sibiu, 1806; <span class="CharOverride-2">Perirea a doi iubiţi, adecă: jalnica întâmplare a lui Piram şi Tisbe, cărora s-au adăugat mai pe urmă Nepotrivita iubire a lui Echo cu Narţis</span>, Sibiu, 1807; ed. Braşov, 1893; <span class="CharOverride-2">Verşuri veselitoare întru cinstea prealuminatului şi preaosfinţitului domn Samuil Vulcan</span>,<span class="CharOverride-2"> </span>Sibiu, 1807;<span class="CharOverride-2"> Vorbire în verşuri de glume întră Leonat beţivul, om din Longobarda, şi întră Dorofata, muierea sa</span>,<span class="CharOverride-2"> </span>Sibiu, 1815; ed. Bucureşti, 1894; <span class="CharOverride-2">Anul cel mănos, bucuria lumei</span>, Sibiu, 1820; ed. Braşov, 1893; <span class="CharOverride-2">Istoria lui Sofronim şi a Haritei cei frumoase, fiicei lui Aristef, mai marelui din Milet</span>, Sibiu, 1821; ed. Sibiu, [1860]; <span class="CharOverride-2">Reporta din vis</span>,<span class="CharOverride-2"> </span>DML, IV, <span class="CharOverride-2">11–109</span>;<span class="CharOverride-2"> Patima și moartea Domnului</span>, îngr. Liliana Maria Popa, Ioan-Nicolae Popa,<span class="CharOverride-2"> </span>pref. Ioan Chindriș, Sibiu, 2012.</p>
			<p class="Heuristica___m_RPR"><span class="CharOverride-1">Repere bibliografice:</span> Chendi, <span class="CharOverride-2">Scrieri</span>, I, <span class="CharOverride-2">16–23</span>,<span class="CharOverride-2"> 354–357</span>,<span class="CharOverride-2"> 489–490</span>, II, <span class="CharOverride-2">120–124</span>; Densusianu, <span class="CharOverride-2">Opere</span>,<span class="CharOverride-2"> </span>IV, <span class="CharOverride-2">363–367</span>; Iorga, <span class="CharOverride-2">Ist. lit. XVIII</span>, II, <span class="CharOverride-2">265</span>,<span class="CharOverride-2"> 380–383</span>,<span class="CharOverride-2"> 386</span>;<span class="CharOverride-2"> </span>Popovici<span class="CharOverride-2">, Studii</span>, I, <span class="CharOverride-2">447–453</span>,<span class="CharOverride-2"> 488–489</span>; Dan Simonescu,<span class="CharOverride-2"> O lature necunoscută din activitatea lui Vasile Aaron</span>, Bucureşti, 1940; Călinescu, <span class="CharOverride-2">Ist. lit.</span> (1941), <span class="CharOverride-2">76–79</span>, <span class="CharOverride-2">Ist. lit.</span> (1982), <span class="CharOverride-2">71–72</span>;<span class="CharOverride-2"> Ist. lit.</span>,<span class="CharOverride-2"> </span>II,<span class="CharOverride-2"> 88–93</span>;<span class="CharOverride-2"> </span>Ivaşcu, <span class="CharOverride-2">Ist. lit.</span>,<span class="CharOverride-2"> </span>I, <span class="CharOverride-2">291</span>,<span class="CharOverride-2"> 299</span>,<span class="CharOverride-2"> 301</span>,<span class="CharOverride-2"> 330–332</span>,<span class="CharOverride-2"> passim</span>;<span class="CharOverride-2"> </span>Piru<span class="CharOverride-2">, Ist. lit.</span>, II, <span class="CharOverride-2">126–134</span>;<span class="CharOverride-2"> </span>C. A. Stoide,<span class="CharOverride-2"> Legăturile culturale dintre Moldova şi Transilvania</span>, RITL, 1970, 1; Anghelescu, <span class="CharOverride-2">Preromant. rom.</span>, <span class="CharOverride-2">118–125</span>;<span class="CharOverride-2"> </span>Nicolae Lascu,<span class="CharOverride-2"> Ovidiu. Omul şi poetul</span>, Bucureşti, 1971, <span class="CharOverride-2">423–425</span>,<span class="CharOverride-2"> 456</span>; N.A. Ursu, <span class="CharOverride-2">Completări şi rectificări la „Bibliografia analitică a limbii române literare (1780–1866)”</span>, LR, 1972, 5; Lascu, <span class="CharOverride-2">Clasicii</span>,<span class="CharOverride-2"> 395–396</span>,<span class="CharOverride-2"> 456</span>, <span class="CharOverride-2">passim</span>; Papadima, <span class="CharOverride-2">Ipostaze</span>, <span class="CharOverride-2">153–157</span>;<span class="CharOverride-2"> </span>Virgil Cândea<span class="CharOverride-2">, „Metamorfoze”</span>, RL, 1976, 16; Mihai Vornicu, <span class="CharOverride-2">Despre poezia ruinelor</span>, STRS, <span class="CharOverride-2">76–77</span>; Nicolae Lascu, <span class="CharOverride-2">Vasile Aaron – primul biograf român al poetului Ovidiu</span>, Cluj-Napoca, 1977; Mircea Popa, <span class="CharOverride-2">Două opere mai puţin cunoscute ale lui Vasile Aaron</span>, RITL, 1979, 3; <span class="CharOverride-2">Dicţ. lit. 1900</span>, <span class="CharOverride-2">2–4</span>; Scarlat, <span class="CharOverride-2">Ist. poeziei</span>, I, <span class="CharOverride-2">79</span>, <span class="CharOverride-2">202–203</span>, <span class="CharOverride-2">212</span>, <span class="CharOverride-2">215</span>, <span class="CharOverride-2">258–259</span>,<span class="CharOverride-2"> </span>IV, <span class="CharOverride-2">235</span>; Manolescu, <span class="CharOverride-2">Istoria</span>,<span class="CharOverride-2"> </span>I, <span class="CharOverride-2">125–126</span>,<span class="CharOverride-2"> 162</span>;<span class="CharOverride-2"> Dicţ. scriit. rom.</span>, I, <span class="CharOverride-2">3–4</span>;<span class="CharOverride-2"> </span>Eugen Negrici, <span class="CharOverride-2">„Reporta din vis”</span>, RL, 1996, 30; Mircea Popa, <span class="CharOverride-2">Aspecte şi interferenţe iluministe</span>,<span class="CharOverride-2"> </span>Timişoara, 1997, <span class="CharOverride-2">99–101</span>,<span class="CharOverride-2"> 112–119</span>;<span class="CharOverride-2"> </span>Sorescu<span class="CharOverride-2">, Bibliotecă</span>, <span class="CharOverride-2">202–205</span>; Popa, <span class="CharOverride-2">Inserții</span>, <span class="CharOverride-2">12–20</span>; Liliana Maria Popa, Ioan-Nicolae Popa,<span class="CharOverride-2"> Vasile Aaron. 1780–1820</span>,<span class="CharOverride-2"> </span>Sibiu, 2011; Călinescu, <span class="CharOverride-2">Opere</span>, XII, <span class="CharOverride-2">667–668.</span>&#9;<span class="CharOverride-3">R.Ş.</span></p>
			<div class="_idGenObjectLayout-1">
				<div id="_idContainer003" class="Basic-Graphics-Frame _idGenObjectStyle-Disabled">
					<div id="_idContainer001" class="Basic-Graphics-Frame">
						<p class="Titlu-Nume-H ParaOverride-2"><span class="titlu-12">ABĂLUŢĂ, Constantin </span></p>
						<p class="Titlu-mic-DATE ParaOverride-2">(8.X.1938, Bucureşti), poet, prozator, dramaturg, traducător. </p>
					</div>
					<div id="_idContainer002" class="Basic-Graphics-Frame">
						<img class="_idGenObjectAttribute-1" src="01_p_03-79_AaAd-web-resources/image/abalua00001.png" alt="" />
					</div>
				</div>
			</div>
			<p class="Heuristica-PRIMUL">Este fiul Mariei (n. Tabacu) şi al lui Apostol Abăluţă, profesor. A urmat la Bucureşti liceul (absolvit în 1955), apoi cursurile Institutului de Arhitectură (1955–1961). A fost arhitect la ICRAL Bucureşti (1961–1968) şi arhitect diriginte la Casa de Modă Venus (1969). A debutat cu poezie în revista „Lucea&#173;fărul” (1958). A mai colaborat la „Gazeta literară”, „Româ&#173;nia literară”, „Viaţa românească”, „Steaua”, „Vatra”, „Poezia”, „Secolul 21” ș.a., precum şi la „Change”, „Art et poésie”, „Caractères” (Franţa), „Ombrela” (Grecia) ş.a. I s-au acordat Premiul Uniunii Scrii&#173;torilor (1995, 1999, 2000) şi Premiul Asociaţiei Scriitorilor din Bucureşti (2010).</p>
			<p class="Heuristica-BASE">Lirismul poeziei lui <span class="CharOverride-1">A. </span>este unul intelectual, în care folosirea cu predilecţie a noţiunilor abstracte şi atenţia acordată obiectului ca artefact conturează un univers imagistic dominat de tristeţe, solitudine şi dezabuzare. Versurile din <span class="CharOverride-2">Lumina pământului </span>(1964), abordând o tematică „obligatorie” în epoca realismului socialist (şantierul, noile cartiere, bucuria muncii), oscilează între o poezie vitalistă, de celebrare a vieţii (<span class="CharOverride-2">Pâinea</span>) şi o melancolie inexplicabilă, provenită din simpla înregistrare a situaţiilor cotidiene şi a obiectelor concrete (<span class="CharOverride-2">Elegie pentru o lingură de lemn</span>,<span class="CharOverride-2"> Amintire</span>). Volu&#173;mul <span class="CharOverride-2">Piatra </span>(1968) reia şi adânceşte caracteristicile dominante ale unui imaginar naufragiat în banalitatea şi cenuşiul existenţei: obsesia aridităţii (simbolizată de piatră), tristeţea fără motiv, sentimentul apăsător al aşteptării inutile, explorarea deliberată a fenomenelor regresive în cadrul unei imagistici a „calcifierii universale” (Mircea Iorgulescu). Într-o lume în care Dumnezeu a murit, poetul – singurul care mai poate percepe „urmele” prezenţei acestuia, devenită dureroasă absenţă – îşi poartă în neştire paşii pe „lutul îngheţat”, sub cerul inert şi „negru ca un ochi de mort”, căutând cu disperare sensul dispărut al universului şi aruncând mecanic pietre colţuroase şi lipsite de culoare în lacul ce pare a fi, în dimineţile de noiembrie, lingura de argint uitată a zeului (<span class="CharOverride-2">Moartea zeului</span>). De altfel, imaginea pietrei, ce rezumă în structura şi răceala sa distanţa, indiferenţa şi alteritatea lumii, devine, în viziunea autorului, simbolul poeziei înseşi, definită ca formă pură, abstractă şi îngheţată: „Poezia e o formă de-a fi singur în mijlocul celorlalţi şi împreună cu ei în singurătate. În acelaşi timp o evaziune şi o mai profundă cufundare. O liniştire a contrariilor: scoică revărsată, râu pietrificat”. Spre deosebire de poetica lui Ion Barbu (la care uneori trimite), poetica lui <span class="CharOverride-1">A. </span>este una deliberat „prozaică”, în care retorica discursivă, temperată prin ironie şi autoironie, se concretizează într-un vers de notaţie directă, transformat de inteligenţa analitică în „obiect de tăcere”: „Urc scara către cartiere vechi/ pe unul din cele opt dealuri/ ale oraşului./ Uneori gleznele mi le şterge câte-un câine./ Am cu mine un ciob de oglindă/ Învelit într-o bucată de pluş. Întârzii/ prin preajma arborilor mari, îmi place/ să privesc trecătorii singuratici/ însă nu schimb nici un cuvânt cu nimeni”. Poet al absenţei, ca în <span class="CharOverride-2">Obiecte de tăcere </span>(1978), <span class="CharOverride-1">A. </span>foloseşte echerul şi compasul pentru a ridica banalul la rangul de epură, de imagine abstractă, care exorcizează trăirea directă şi pasiunea de tip romantic şi conduce poezia către un lirism obiectiv şi impersonal. Versurile din <span class="CharOverride-2">Singurătatea ciclopului </span>(1988) încheie procesul înstrăinării de lume a poetului care, izolat în singurătatea sa ca într-o cochilie de sticlă, contemplă obiectele, evenimentele şi chiar propriul sine cu acea stare de melancolie adâncă şi gravă care goleşte prezentul de substanţă şi îl proiectează într-un trecut îndepărtat, aproape uitat: „am cunoscut duritatea pământului/ am cutreierat furtunile oceanelor/ îndurând spaima insulelor îndepărtate şi necunoscute/ şi-acum ajuns aici/ nu ştiu cine sunt// îmi amintesc pauzele muzicale/ ale celor ce traversau strada/ totdeauna cei ce traversau îmi păreau cunoscuţi/ dar odată ajunşi pe-un trotuar sau pe altul/ ei îmi deveneau străini ca bancnotele false”. O menţiune aparte merită volumele <span class="CharOverride-2">Unu </span>(1970), alcătuit din versuri şi poeme în proză, şi <span class="CharOverride-2">Ewww-Errre </span>(1972), experimente lirico-plastice care pun în lumină filonul suprarealist al inspiraţiei poetului – valorificat ulterior, în cheie dezabuzat-grotescă, în <span class="CharOverride-2">Statuia care vomită</span> (2005) („statuia care vomită a primit o invitaţie la un concert/ era atâta tăcere în râpa cu gunoaie că s-a înspăimântat/ rădăcinile tăiate ale unor arbori seculari/ ca falusuri albe sclipeau în soare”) –, precum şi <span class="CharOverride-2">Aceleaşi nisipuri </span>(1995) şi <span class="CharOverride-2">Cârtiţa lui Pessoa </span>(1999). Observator atent al peisajului liric contemporan, <span class="CharOverride-1">A.</span> şi-a adunat însemnările critice apărute în presă între 2001 şi 2008 în volumul <span class="CharOverride-2">Regal poetic</span> (2009), al cărui sumar, incluzând texte dedicate unor nume consacrate precum Ioana Ieronim, Nora Iuga, Adrian Alui Gheorghe, Gellu Naum, Miron Kiropol, Alexandru Muşina, dar şi mai tinerilor Teodor Dună sau Claudiu Komartin, este situat sub semnul unei profesiuni de credinţă romantice: „Poemul nu poate fi scris şi înţeles decât dacă îţi suspenzi ştiinţa acumulată, şi te laşi purtat de fluxul cuvintelor şi-al sentimentelor, şi ajungi în acea regiune inefabilă unde sângele tău pulsează la unison cu stelele. E ceva regal, e ceva dumnezeiesc în vraja dezlănţuită de poem. E clipa contopirii cu Marele Tot”. Piesele de teatru ale lui <span class="CharOverride-1">A.</span>, grupate în volumul <span class="CharOverride-2">Terasa</span> (2002), sunt exerciţii dramatice profund tributare scrierilor de referinţă ale genului de la mijlocul secolului al XX-lea: <span class="CharOverride-2">Terasa</span>, inspirată de Samuel Beckett, pune în scenă un cuplu de personaje lipsite de identitate propriu-zisă – Urc şi Cobor – care dialoghează absurd în aşteptarea „celui ce-o să vină”, în vreme ce <span class="CharOverride-2">Scaunul din mijlocul drumului</span> pastişează, cu accente de critică socială, replici şi personaje din dramele lui Eugen Ionescu. Romanul <span class="CharOverride-2">Groapa roşie</span> (2004) evocă, în schiţe ce creionează destinele mărunte ale locuitorilor unei străzi ameninţate de demolare, atmosfera sumbră a primilor ani de după instaurarea dictaturii comuniste în România. <span class="CharOverride-1">A. </span>este şi unul dintre cei mai importanţi şi mai prolifici traducători în româneşte ai literaturii de expresie franceză şi engleză modernă; transpunerile sale din poezia americană, rezultat al unei fericite colaborări cu Ştefan Stoenescu, precum şi cele din proza lui Samuel Beckett, sunt de o mare acurateţe şi eleganţă.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Lumina pământului</span>, pref. Nina Cassian, Bucureşti, 1964; <span class="CharOverride-2">Piatra</span>, Bucureşti, 1968; <span class="CharOverride-2">Psalmi</span>, Bucureşti, 1969; <span class="CharOverride-2">Unu</span>, Bucureşti, 1970; <span class="CharOverride-2">Ewww-Errre</span>, Bucureşti, 1972; <span class="CharOverride-2">Piatra şi alte poezii</span>,<span class="CharOverride-2"> </span>Bucureşti, 1972; <span class="CharOverride-2">Există</span>, Bucureşti, 1974; <span class="CharOverride-2">Iubiri</span>, Bucureşti, 1976; <span class="CharOverride-2">Călătorii</span>, Bucureşti, 1977; <span class="CharOverride-2">Obiecte de tăcere</span>, Bucureşti, 1978; <span class="CharOverride-2">Obiecte de tăcere</span>, postfaţă Costin Tuchilă, Bucureşti, 1979; <span class="CharOverride-2">Violenţa memoriei pure</span>, Bucureşti, 1980; <span class="CharOverride-2">Ultimele ştiri din Planeta Simetrică</span>, Bucureşti, 1981; <span class="CharOverride-2">Aerul. Mod de folosinţă</span>, Bucureşti, 1982; <span class="CharOverride-2">Planor</span>, Bucureşti, 1983; <span class="CharOverride-2">11 erezii. Poem. Zone</span>, Bucureşti, 1985; <span class="CharOverride-2">A sta în picioare</span>, Bucureşti, 1986; <span class="CharOverride-2">Singurătatea ciclopului</span>, Bucureşti, 1988; <span class="CharOverride-2">Aceleaşi nisipuri</span>, Bucureşti, 1995;<span class="CharOverride-2"> Singurătatea ciclopului</span>, pref. Gheorghe Grigurcu, Bucureşti, 1995; <span class="CharOverride-2">Marină într-un creier</span>, Bucureşti, 1995; <span class="CharOverride-2">Camera cu maşini de scris</span>, Bucureşti, 1997; <span class="CharOverride-2">Drumul furnicilor</span>, Bucureşti, 1997; <span class="CharOverride-2">Cârtiţa lui Pessoa</span>, Constanţa, 1999; <span class="CharOverride-2">Mic manual de tăcere</span>, Bucureşti, 1999; <span class="CharOverride-2">Odăile</span>, Bucureşti, 2001; <span class="CharOverride-2">Terasa</span>, pref. Mircea Ghiţulescu, Bucureşti, 2002; <span class="CharOverride-2">Calmania, patria mea: petarde teatrale</span>, Bucureşti, 2004; <span class="CharOverride-2">Despre viaţa şi dispariţia broaştelor mele ţestoase</span>, pref. Nicolae Manolescu, postfaţă Sorin Alexandrescu, Bucureşti, 2004; <span class="CharOverride-2">Groapa roşie</span>, Bucureşti, 2004; <span class="CharOverride-2">Intrusul. Pereţii. Scurta albastră</span>, Bucureşti, 2005; <span class="CharOverride-2">Statuia care vomită</span>, Bucureşti, 2005; <span class="CharOverride-2">Oraşul Marea. Străzile care dispar</span>, Bucureşti, 2006; <span class="CharOverride-2">Cineva care nu mă cunoaşte umblă pe străzi</span>, Cluj-Napoca, 2008; <span class="CharOverride-2">Iov în ascensor, Iov în funicular</span>, Cluj-Napoca, 2009;<span class="CharOverride-2"> Regal poetic</span>, Cluj-Napoca, 2009; <span class="CharOverride-2">Totul despre nimic</span>, Cluj-Napoca, 2010; <span class="CharOverride-2">Întâmplări imaginare pe străzile Bucureştiului: umil ghid pentru potolit pohtele suprarealiste ale naţiei de călători şi cititori de ambe sexe, ale copiilor şi copilelor şi uneori (cu osebire în zi ploioasă) a vreunei mâţe</span>, vol. 1 <span class="CharOverride-2">(A–L)</span>, Cluj-Napoca, 2010; <span class="CharOverride-2">Bazooka Girl</span>, Bucureşti, 2012;<span class="CharOverride-2"> Viaţa în 3 litere</span>, pref. Şerban Foarţă, Piteşti, 2012. <span class="CharOverride-1">Antologii:</span> <span class="CharOverride-2">Poezia română după proletcultism</span>, I–II, pref. Eugen Negrici, Constanţa, 2000. <span class="CharOverride-1">Traduceri:</span> Wallace Stevens, <span class="CharOverride-2">Lumea ca meditaţie</span>, Bucureşti, 1970 (în colaborare cu Ştefan Stoenescu); Dylan Thomas, <span class="CharOverride-2">Viziune şi rugă – Vision and Prayer</span>, ed. bilingvă, Bucureşti, 1970 (în colaborare cu Ştefan Stoenescu); Edward Lear, <span class="CharOverride-2">Rime fără noimă</span>, Bucureşti, 1973 (în colaborare cu Ştefan Stoenescu); Theodore Roethke, <span class="CharOverride-2">Vorbe pentru vânt</span>, Bucureşti, 1973 (în colaborare cu Ştefan Stoenescu); Serge Fauchereau, <span class="CharOverride-2">Introducere în poezia americană modernă</span>,<span class="CharOverride-2"> </span>Bucureşti, 1974 (în colaborare cu Ştefan Stoenescu); Charles Cros, <span class="CharOverride-2">Poezii</span>,<span class="CharOverride-2"> </span>Bucureşti, 1975; William S. Merwin, <span class="CharOverride-2">Poemele deceniului şapte,</span> Bucureşti, 1977 (în colaborare cu Ştefan Stoenescu); Frank O’Hara, <span class="CharOverride-2">Meditaţii în imponderabil</span>, Bucureşti, 1980 (în colaborare cu Ştefan Stoenescu); Samuel Beckett, <span class="CharOverride-2">Molloy. Nuvele şi texte de nefiinţă. Cum e. Mercier şi Camier</span>, pref. Romul Munteanu, Bucureşti, 1990 (în colaborare cu Gabriela Abăluţă), <span class="CharOverride-2">Malone murind</span>,<span class="CharOverride-2"> </span>Bucureşti, 1995; Sebastian Reichmann, <span class="CharOverride-2">Audienţă captivă</span>, pref. Gellu Naum, postfaţa trad., Bucureşti, 1999, <span class="CharOverride-2">Podul Charles al Apocalipsei</span>, Bucureşti, 2000;<span class="CharOverride-2"> </span>Charles Baudelaire, <span class="CharOverride-2">Paradisurile artificiale</span>,<span class="CharOverride-2"> </span>Bucureşti, 2001 (în colaborare cu Gabriela Abăluţă); César Vallejo, <span class="CharOverride-2">Poemas humanos</span>, pref. trad., Piteşti, 2011.</p>
			<p class="Heuristica___m_RPR"><span class="CharOverride-1">Repere bibliografice:</span> Doinaş, <span class="CharOverride-2">Diogene</span>,<span class="CharOverride-2"> 180–181</span>; Con&#173;stantin, <span class="CharOverride-2">Despre poeţi</span>,<span class="CharOverride-2"> 142–145</span>; Mincu, <span class="CharOverride-2">Poezie</span>,<span class="CharOverride-2"> 201–204</span>; Laurenţiu, <span class="CharOverride-2">Eseuri</span>,<span class="CharOverride-2"> 20–23</span>; Iorgulescu, <span class="CharOverride-2">Scriitori</span>,<span class="CharOverride-2"> 13–15</span>; Grigurcu, <span class="CharOverride-2">Poeţi</span>,<span class="CharOverride-2"> 34</span>,<span class="CharOverride-2"> 436–439</span>,<span class="CharOverride-2"> 522</span>; Raicu, <span class="CharOverride-2">Contemporani</span>,<span class="CharOverride-2"> 160–163</span>; Negrici, <span class="CharOverride-2">Introducere</span>,<span class="CharOverride-2"> 82–97</span>; Grigurcu, <span class="CharOverride-2">Existenţa</span>,<span class="CharOverride-2"> 264–275</span>; Nicolae Manolescu, <span class="CharOverride-2">„Singurătatea ciclopului”</span>, RL, 1988, 47; Pop, <span class="CharOverride-2">Pagini</span>,<span class="CharOverride-2"> 160–165</span>; Cistelecan, <span class="CharOverride-2">Top ten</span>,<span class="CharOverride-2"> 105–107</span>,<span class="CharOverride-2"> 178–180</span>;<span class="CharOverride-2"> Dicţ. esenţial</span>,<span class="CharOverride-2"> 1–4</span>; Dimisianu, <span class="CharOverride-2">Lumea</span>,<span class="CharOverride-2"> 450–455</span>; Grigurcu, <span class="CharOverride-2">Poezie</span>,<span class="CharOverride-2"> </span>I,<span class="CharOverride-2"> 7–33</span>;<span class="CharOverride-2"> Dicţ. analitic</span>,<span class="CharOverride-2"> </span>III,<span class="CharOverride-2"> 181–184</span>,<span class="CharOverride-2"> </span>IV,<span class="CharOverride-2"> 140–142</span>; Mircea Ghițulescu, <span class="CharOverride-2">Teatrul poetului</span>, CL, 2002, 1; Gheorghe Grigurcu, <span class="CharOverride-2">Un baroc paradoxal</span>, RL, 2002, 16; Octavian Soviany, <span class="CharOverride-2">Măşti lirice</span>,<span class="CharOverride-2"> </span>CNT, 2003, 10; Cioculescu, <span class="CharOverride-2">Lecturi</span>, I, <span class="CharOverride-2">65–68</span>, II, <span class="CharOverride-2">150–161</span>; Tania Radu, <span class="CharOverride-2">Rezistenţa prin calofilie</span>, „22”, 2005, 786; Dan Cristea, <span class="CharOverride-2">De la angoase la bucuria de a exista</span>, LCF, 2010, 9; Soviany, <span class="CharOverride-2">Cinci decenii</span>, I, <span class="CharOverride-2">90–93</span>;<span class="CharOverride-2"> </span>Grete Tartler, <span class="CharOverride-2">„Omul cu broaşte ţestoase”</span>, RL, 2012, 3; Alex Goldiş, <span class="CharOverride-2">De la „şaizecişti” la „tinerii mânioşi” şi înapoi</span>, CLT, 2012, 25.&#9;<span class="CharOverride-3">L.H.</span></p>
			<p class="Heuristica_PRIMUL_Semnat"><span class="titlu-12">A.B.C.</span>, cotidian apărut la Bucureşti, între 9 noiembrie 1934 şi 19 ianuarie 1935, sub direcţia lui Emil Socor. Născut „dintr-o nevoie socială adânc simţită”, publicaţia abordează pe lângă informaţia economică, socială şi politică, şi pe aceea culturală. Rubrici: „Viaţa politică”, „Comerţ, industrie, finanţe”, „Viaţa sportivă”, „Din toată ţara”, „Cronica cinematografică”, „Informaţiuni”, „Ultima oră”. Ru&#173;brica „Teatru, literatură, artă” are următoarele subdiviziuni: „Pe o foaie de bloc”, cuprinzând „tablete” semnate de Ion Pas, care scrie despre Anatole France, Luigi Pirandello, V.I. Popa, ca şi despre nevoia acordării unui statut de profesionist scriitorului român, îl intervievează pe Petre C. Georgescu-Delafras, directorul Editurii Cugetarea, comentează literatura pentru tineret, criza cărţii şi difuzarea tipăriturilor, urmăreşte filiaţia Heine, Goebbels, A.C. Cuza în promovarea ideilor de dreapta; „O carte pe zi”, un fel de cronică literară ţinută se pare de Ion Pas, a cărui semnătură apare sporadic şi sub forma „p.a.s.”, unde sunt prezentate volumele <span class="CharOverride-2">Sămănătorism, poporanism, criticism</span> de Mihail Dragomirescu, <span class="CharOverride-2">Oameni cari au fost</span> de N. Iorga, <span class="CharOverride-2">Estetica</span> lui Tudor Vianu, <span class="CharOverride-2">Ioana</span> lui Anton Holban, traducerea lui <br />Al. A. Philippide din poemele baudelairiene; „Note literare”, tot nesemnate, cuprinzând scurte anunţuri legate îndeosebi de apariţiile editoriale din ţară şi din străinătate. Astfel, în numărul 35/1934, este publicată o fişă biografică Céline, alături de câteva impresii despre „o carte dantescă”, <span class="CharOverride-2">Voyage au bout de la nuit</span>. Importantă este <span class="CharOverride-2">Profesiunea de credinţă </span>a lui Vladimir Streinu, o radiografie a literaturii vremii în toate compartimentele ei, cu accent pe critica literară. „Critica pe care mi-o recomand – conchide Vladimir Streinu – este <span class="CharOverride-2">tipologică</span> (pentru marii creatori ai unei sensibilităţi şi ai unei formule), <span class="CharOverride-2">diferenţială</span> (pentru scriitorii obârşiţi dintr-o sensibilitate deja creată, dar cu o notă originală) şi, în sfârşit, <span class="CharOverride-2">tehnică</span> (pentru acei scriitori situaţi într-o psihologie cunoscută). Aşa cere o critică riguroasă.” Cu numărul 27/1934, Ion Viţianu iniţiază „un amplu reportaj de actualitate internaţională”, <span class="CharOverride-2">În Germania lui Adolf Hitler</span>. Alte rubrici: „Reviste”, „Măşti şi reflectoare”, „Cronica muzicală” ţinută de Arşavir Acterian, cea plastică semnată de N.N. Tonitza, iar cea cinematografică de Radu Cioculescu. &#9;<span class="CharOverride-4">D.B.</span></p>
			<p class="Heuristica_PRIMUL_Semnat"><span class="titlu-12">A.B.C.</span>, revistă social-politică şi culturală apărută în 1990 la Cluj-Napoca (două numere), editată de Asociaţia Echinox. Comitetul de direcţie este alcătuit din Andrei Marga, Marian Papahagi şi Eugen Uricaru; director: Eugen Uricaru; redactori-şefi: Nicolae Prelipceanu (Bucureşti) şi Tudor Dumitru Savu (Cluj-Napoca). În această publicaţie declarat independentă îşi dau întâlnire nume importante ale vieţii literare şi culturale clujene. Eugen Uricaru discută despre „schizofrenia de stat”, Mircea Zaciu glosează pe marginea dictaturii, cenzurii şi a artei (<span class="CharOverride-2">Capul poetului pe tava cenzurii</span>), Andrei Marga analizează riscurile pe care prelungita scindare a individului le poate aduce stabilităţii unei democraţii tinere. Ştefan Agopian propune un scurt remember narativ, intitulat <span class="CharOverride-2">Despre penicilină şi timbre</span>. Zonele fierbinţi ale socialului şi politicului sunt abordate de Alexandru Vlad, Mihai Dragolea, Maria Sângeorzan, Florin Iaru, T.D. Savu, Florian Ardelean. Un îndemn, <span class="CharOverride-2">Iubire – izvor al vieţii şi învierii,</span> adresează părintele Galeriu. Mihai Cantuniari traduce un articol din 1927 aparţinându-i poetului peruan César Vallejo,<span class="CharOverride-2"> Artiştii şi politica</span>, iar Rodica Lascu-Pop dezvăluie, printr-o traducere din Bust Gils, câteva dintre „metodele doctorului”. Petru Poantă şi Mihai Dragolea semnează cronică literară, în timp ce Mircea Ghiţulescu îl intervievează pe Ion Caramitru în calitatea acestuia de om politic.&#9;<span class="CharOverride-4">D.B.</span></p>
			<p class="Heuristica_PRIMUL_Semnat"><span class="titlu-12">ABECEDAR</span>,<span class="CharOverride-1"> </span>publicaţie apărută la Brad, apoi la Turda, săptămânal, între 11 mai 1933 şi 25 martie 1934. Din decembrie 1933 îşi adaugă subtitlul „Revistă literară”. Este îngrijită la început de Emil Giurgiuca şi George Boldea, cărora li se alătură, de la numărul 21–22/1933, Teodor Murăşanu, Grigore Popa, Pavel Dan şi Mihai Beniuc. În <span class="CharOverride-2">Prezentare, </span>ce sugerează orientarea moderat tradiţionalistă, Emil Giurgiuca scrie: „Acest abecedar va fi unul de iniţieri în regiuni de cunoaştere noi, aducând cititorilor «o icoană, un vers, o idee»“. Rubrici: „Carnet”, „Caleidoscop”, „Reviste”, „Cărţi”. Semnează versuri Lucian Blaga (<span class="CharOverride-2">Septembrie</span>), Aron Cotruş, Radu Gyr, Eugen Jebeleanu, Olga Caba (debut, cu poezia <span class="CharOverride-2">Broasca</span>, în numărul 23–25/1933), Mihai Beniuc, Simion Stolnicu, Emil Isac, Ştefan Baciu, Nicu Caranica ş.a. Sectorul prozei este acoperit îndeosebi de textele lui Pavel Dan, dar aici mai scriu şi Victor Papilian, Olga Caba, Gabriel Pamfil. Compartimentul publicisticii este ilustrat de N. Tatu, Gelu Mărculescu şi Emil Cioran, care deplânge absenţa sensibilităţii tragice generalizate din sfera spiritualităţii autohtone, cu punct de pornire „într-un defect de esenţă şi conformaţie psihică”, ceea ce ar justifica deficitul de entuziasm al unei intelectualităţi mediocre şi blazate faţă de realităţile româneşti. Articolul – intitulat ironic <span class="CharOverride-2">Sensibilitatea tragică în România</span> – primeşte replici ponderate din partea lui Grigore Popa (<span class="CharOverride-2">Tragism autohton</span>), Mihai Beniuc ş.a. La rubrica intitulată „Cărţi” Silviu Bardeş se ocupă de <span class="CharOverride-2">Răscoala</span> lui Liviu Rebreanu şi de <span class="CharOverride-2">Adela</span> lui G. Ibrăileanu. Grigore Popa recenzează <span class="CharOverride-2">Mitul utilului, linii de orientare în cultura românească </span>de D.D. Roşca, Mihai Beniuc analizează lirica barbiană, Romulus Demetrescu face cronica romanului <span class="CharOverride-2">Golia</span> de Ionel Teodoreanu, oferind şi portretul unui „scriitor fecund” – Damian Stănoiu. Sub aceeaşi semnătură este şi cronica la romanul lui André Malraux <span class="CharOverride-2">Condiţia umană,</span> recent apărut. I.I. Russu are în atenţie volumul filosofului german Oswald Spengler <span class="CharOverride-2">Cele două revoluţii</span>. De poezia lui Radu Boureanu şi a lui Lucian Blaga se ocupă George Boldea, Pavel Dan se opreşte asupra ciclului de trei balade populare închinate lui Pintea Viteazul, Olga Caba propune un medalion Paul Gauguin, iar Raoul Şorban analizează pictura din catedrala ortodoxă din Cluj. Singura traducere, din E.A. Poe, este semnată cu pseudonimul Coronius. Alţi colaboratori: Traian Herseni, Yvonne Rossignon, Ion Th. Ilea, G. Guţu, Octavian Ruleanu, C.I. Anderco. &#9;<span class="CharOverride-4">D.B. </span></p>
			<p class="Heuristica_PRIMUL_Semnat"><span class="titlu-12">ABECEDAR LITERAR</span>, publicaţie apărută în 20 martie 1946 la Cluj (număr unic). În articolul de fond, semnat I. Cârja-Făgădaru, se afirmă: „Clujul literar, azi, e mort! O spunem tare, chiar la octavă de doriţi, ca să se audă. Clujul e un stârv peste care plutesc croncănind doar ciorile unui destin stupid şi nemeritat”. E deplânsă absenţa unei reviste literare în Ardeal, a unei edituri, a unui ziar, a bibliotecilor „încălzite”. Un text cu semnificaţie de articol-program, semnat Paul Lucian, evidenţiază intenţia de a veşteji „ideea artei pure. […] De aceea milităm pentru o artă care să acopere toată întinderea şi adâncimea vieţii”. Semnează versuri Valeriu Anania (<span class="CharOverride-2">Miezonoptică</span>), Valentin Raus, Victor Ilieşiu, Letiţia Papu. Francisc Păcurariu traduce din François Villon. La rubrica „Note literare” apar scurte polemici cu Victor Iancu – „devenit peste noapte şi «păşunist»“, cu Cercul Literar de la Sibiu – „lovinescieni şi negoieşcieni, după cum trăieşte Lovinescu sau Negoiţescu în centrul circului”, ironii la adresa poeziei lui V. Copilu-Cheatră ori maliţiozităţi în marginea volumului de poeme <span class="CharOverride-2">Omul profilat pe cer</span> de Ion Caraion, care ar avea, pe lângă „monstruoasa aparatură poetică, cu complicate resorturi, care ne împiedică de multe ori să-i distingem adevăratele plăgi lirice ascunse”, şi „ceva din neliniştea grotescă a veacului”. De consemnat şi rubricile „Teatru şi muzică”, „Plastice”.&#9;<span class="CharOverride-4">D.B.</span></p>
			<p class="Heuristica_PRIMUL_Semnat"><span class="titlu-12">ABSOLUTIO</span>, revistă modernistă apărută la Iaşi, lunar între 1 decembrie 1913 şi 15 mai 1914, şi bilunar între 1 februarie şi 15 iunie 1916. Redactor: I. Ludo. Titlul îl reproduce pe cel al unei poezii de Tudor Arghezi tipărită în „Viaţa socială”, opţiune ce indică orientarea estetică „revoluţionară” a publicaţiei. În articolul cu valoare de program <span class="CharOverride-2">Curentul nou la noi</span> I. Ludo prezintă un scurt istoric al tendinţelor moderniste în literatura franceză, începând cu parnasianismul reprezentat de Leconte de Lisle, urmat de cea a „decadenţilor”, adică a simboliştilor. Semnatarul apreciază că în literatura română tendinţele poeziei simboliste sunt cultivate de revistele „Literatorul”, „Linia dreaptă” (1904), „Vieaţa nouă”, „Revista celorlalţi”, „Versuri şi proză”, „Insula”, „Farul” (1912), „Simbolul”, „Grădina hesperidelor” şi „Fronda” şi că „din noianul de chemaţi şi nechemaţi care practică literatura, se desprinde luminoasă şi limpede personalitatea d-lui Arghezi”. Colaborează cu versuri G. Bacovia (<span class="CharOverride-2">Plumb de iarnă, Nevroză</span>), G. Spina (semnează şi Ion Alexis), D. Karnabatt; cu proză: Eugen D. Relgis, Emil Isac (<span class="CharOverride-2">Din brădetul lui Iancu</span>). Rubricile „Reliefări–Mozaicuri”, devenită la numărul 4 „Recenzii”, şi „Revista revistelor”, din primele trei numere, au caracter informativ: despre bustul lui V. Conta, înmormântarea lui Panait Cerna, acordarea Pre&#173;miului Nobel poetului indian Rabindranath Tagore, sumare şi colaboratori ai revistelor „Vieaţa nouă”, condusă de Ovid Densusianu, şi „Versuri şi proză”, dirijată de I.M. Raşcu. Sunt prezentate plachetele <span class="CharOverride-2">Oraşele dezamă&#173;gite </span>de I.M. Raşcu, <span class="CharOverride-2">La fântâna Castaliei </span>de N. Davidescu, <span class="CharOverride-2">Poeme în proză </span>de Charles Baudelaire în traducerea lui Al. T. Stamatiad, <span class="CharOverride-2">Pustnicul. Sorin Bătrânul</span> de Enric Furtună. Recenziile sunt semnate de I. Ludo (care debutează aici în 1913) şi Geri Spina. A Steuerman traduce un fragment din drama <span class="CharOverride-2">Torquemada </span>de Victor Hugo, iar N. Davidescu dă transpuneri din Gabriele D’Annunzio, cu menţiunea că sunt repu&#173;blicări după „Flacăra” şi „Seara”. Ultimul număr din 1914 conţine aforisme de Oscar Wilde. Sporadic colaborează C.R. Ghiulea.&#9;<span class="CharOverride-4">I.H.</span></p>
			<p class="Heuristica_PRIMUL_Semnat"><span class="titlu-12">ACADEMIA</span>,<span class="CharOverride-1"> </span>publicaţie apărută la Bucureşti din 28 septembrie 1944 până la 17 februarie 1945. Director: Radu Câmpeanu; prim-redactor: Ion Gh. Bulgăr. Cu numărul 2, în casetă apare ca fondator Ţeţe D. Remus şi e menţionat comitetul de redacţie, format din Dan Dem. Lungescu, Mihnea D. Marmeliuc, Alex. Săndulescu şi Iorgu T. Vântu; secretar de redacţie: Mihai Gafiţa. Începând cu numărul 16/1945, prim-redactor e Dan Dem. Lungescu. De la numărul 18, subtitlul „Organ săptămânal de atitudine spirituală, socială şi politică” este modificat în „Săptămânal de atitudine politică, spirituală şi socială”, iar director este menţionat Virgil I. Mănescu. Programul e formulat concludent de Radu Câmpeanu: „În mijlocul dezorientării actuale, vrem ca prin scrisul nostru să contribuim, în măsura posibilului, la clarificarea maselor studenţeşti, pentru a le feri de contagiunea unor idei vechi cu forme noi, care sub diferite măşti să tindă la nefaste rezultate”. În 1945, când îi predă conducerea revistei lui Virgil I. Mănescu, Radu Câmpeanu scrie: „Convins că vei păstra aceeaşi linie de conduită ideologică şi aceeaşi ţinută morală […], am garanţia că vei face în aşa fel, încât revista «Academia» să progreseze pe calea adevărului, a respectului drepturilor omului şi apărării îndărătnice a unei generoase democraţii româneşti”. De la numărul 9/1944 apare şi o pagină literară. Aici, în articolul-pamflet <span class="CharOverride-2">Ion Caraion, jos masca! Un „arhanghel” anacronic</span>,<span class="CharOverride-2"> </span>N. Rondell îi recomandă o terapie a conştiinţei şi mai multă decenţă „irascibilului năzuros Ion Caraion, poetul-trâmbiţă, scriitorul-pistol, politicianul-tejghetar, reporterul obscur”. Se manifestă o atitudine favorabilă tinerilor din Cercul Literar de la Sibiu, printre care este apre&#173;ciat „talentul masiv şi fecund” al lui Ştefan Aug. Doinaş. Versuri semnează Emil Manu, Alex. Lungu, Grig. Condrus ş.a., iar proză Mihai Gafiţa, Laura Săulescu ş.a. Publicistică scriu M. Liveanu, Paul Dumitriu, I. Sălăjanu, Gh. Bulgăr, Dan Dem. Lungescu, V. Staicovici, M. Papadopol, Sandu Tzigara-Samurcaş, I.V. Săndulescu ş.a. Traduceri realizează B. Poligriv (din Horaţiu şi Ovidiu), G.A. Oprescu (din Lev Tolstoi), Sandu Tzigara-Samurcaş. Cronică literară semnează Mihail Moldovan, I.A. Terebeşti (Nae Antonescu), G. Iacint (G. Dimitriu). Recenzii scriu Emil Manu, Mircea Damian, cronica teatrală o prezintă Sandu Mille, Rodica Hodoş, Vasile Cărăbuş. Cronica plastică e semnată de Lucia Mănescu, cronica muzicală de Scarlat Răutu, iar cronica cinematografică de Sandu Mille şi Alexandra Valp. Reportaj publică Radomir Iliescu, Ion Gh. Bulgar, Mih. Al. Săndulescu, Marian Zbaski, Dimitrie Meşter, Virgil Stancovici, iar fragmente dramatice dă Vania Larun.&#9;<span class="CharOverride-4">D.B.</span></p>
			<p class="Heuristica-PRIMUL"><span class="titlu-12">ACADEMIA ROMÂNĂ</span>, cel mai înalt for de cultură şi de ştiinţă al ţării, care funcţionează neîntrerupt din 1866 până în prezent. Încercări de a înfiinţa în Ţările Române „academii” sub forma unor societăţi care să grupeze învăţaţi în litere şi ştiinţe sau ca înalte instituţii de învăţământ superior au existat încă din secolul al XVI-lea. Despot Vodă (1561–1563), în Moldova, a plănuit cel dintâi să creeze, cu ajutorul unor învăţaţi aduşi din Grecia, Germania şi Franţa, un colegiu înalt de rang academic la Cotnari (<span class="CharOverride-2">Schola latina</span>), precum şi o „academie” la Suceava, proiecte nefinalizate însă. Ideea înfiinţării unei „academii” a avut-o şi un domnitor al Ţării Româneşti, Petru Cercel (1583–1585), care, la reşedinţa sa de la Târgovişte, a reuşit să reunească oameni de cultură italieni, francezi şi greci. Încercări similare s-au înregistrat şi în anii următori, concretizate în organizarea Academiei Vasiliene de la Iaşi (1640), a academiilor domneşti de la Bucureşti (1688) şi Iaşi (1707), a Academiei Mihăilene din Iaşi (1835). La sfârşitul secolului al XVIII-lea şi în prima jumătate a secolului următor, în programele unor asociaţii sau societăţi culturale au fost înscrise prevederi referitoare la necesitatea stabilirii regulilor unitare ale limbii române, la îmbogăţirea lexicului, la întocmirea dicţionarului şi gramaticii, dar şi chestiuni legate de promovarea ştiinţelor, în primul rând a istoriei şi a ştiinţelor naturale, anticipând astfel, prin preocupări, ca şi prin structură, viitoarea <span class="CharOverride-1">A.R</span>.: Societatea Filo&#173;soficească din Mare Principatul Ardealului (1795), Societatea Literară (1822) din Braşov, continuată de Societatea Literară (Bucureşti, 1827), Socie&#173;tatea Medicilor şi Naturaliştilor din Iaşi (1834), Societatea Literară (1836), transformată în Asociaţia Literară a României (1845), Societatea Ateneului Român (Iaşi, 1860), Asociaţiunea Tran&#173;sil&#173;vană pentru Literatura Română şi Cultura Poporului Român (Astra) (Sibiu, 1861), Societatea pentru Cultura şi Literatura Română în Bucovina (1865) etc. Ideea înfiinţării unei societăţi academice sau a unei „academii” a fost susţinută de cei mai de seamă cărturari ai vremii, între care Ion Heliade-Rădulescu, Ioan Maiorescu, Iordache Golescu, Timotei Cipariu, Gheorghe Asachi, George Bariţiu ş.a. Aşa, de pildă, în prefaţa la <span class="CharOverride-2">Gramatica românească</span> din 1828, Ion Heliade-Rădulescu propunea întemeierea unei „Academii de câţiva bărbaţi, a căror treabă să fie numai literatura românească, cari cu vremea vor pune în regulă şi vor desăvârşi limba prin facerea unui dicsioner”; la rândul său, Ioan Maiorescu milita în 1860 pentru înfiinţarea „unei societăţi academice sau literare, destinată a concentra activitatea erudiţilor români [...] pentru cultura limbei, pentru studiul istoriei naţionale”.</p>
			<p class="Heuristica-BASE">Unirea Principatelor, ca şi amplul program de reforme care au urmat actului de la 24 ianuarie 1859 au creat condiţii optime şi pentru punerea în practică a dezideratului înfiinţării unei academii, asemeni celor existente în Europa. În 1860 G. Sion a întocmit un proiect de statut pentru întemeierea unei „academii române, formată din 15 membri, aleşi din toţi românii, fără distincţiune de provincie sau de protecţiune”, dar „cu oarecari titlu literariu cunoscut”, având „în preocupări probleme de limbă, acordarea de premii şi ordonarea documentelor istorice”. V.A. Urechia propunea instituirea unei comisii „de bărbaţi din toate provinciile române” pentru „alcătuirea unui dicţionar şi a unei gramatici”. În 1864 un amplu referat în acest sens era aprobat de Consiliul de Miniştri, fără a primi însă, din cauza situaţiei internaţionale nefavorabile, ratificarea domnitorului. Cu toate acestea, Alexandru Ioan Cuza a sprijinit înfiinţarea „academiei”, în 1863 dăruind din lista sa civilă 5600 de galbeni, din care o mie de galbeni erau destinaţi instituirii unui premiu care ar fi urmat să se acorde celei mai valoroase traduceri din limbile clasice. Acest ajutor substanţial se alătura celui avansat în 1860 de bogătaşul bucureştean originar din Epir, dar naturalizat român, Evanghelie Zappa, care oferise guvernului 5000 de galbeni pentru alcătuirea unui dicţionar român, a unei gramatici a limbii române şi a unor traduceri din clasicii Antichităţii. Cele două fonduri – „Cuza” şi „Zappa” – au constituit, de altfel, baza materială a viitoarei societăţi academice. Prin decretul nr. 582 din 1/13 aprilie 1866 al Locotenenţei Domneşti lua fiinţă la Bucureşti Societatea Literară Română, a cărei principală menire era de a alcătui dicţionarul şi glosarul limbii române, „acele două colonade ale templului său literariu”, precum şi de a stabili normele ortografice ale limbii. Societatea urma să fie formată, pentru început, din 21 de membri aleşi din toate provinciile româneşti (patru din Muntenia, câte trei din Moldova, Transilvania şi Basarabia, câte doi din Banat, Maramureş, Bucovina şi Macedonia). Cei dintâi membri ai Societăţii Literare Române, numiţi prin decretul nr. 698 din 22 aprilie/3 mai 1866, erau numai reprezentanţi ai provinciilor româneşti ce se găseau încă sub stăpâniri străine, ceea ce îl va face mai târziu pe B.P. Hasdeu să remarce că în <span class="CharOverride-1">A.R.</span> „când cineva zice român şterge şi Dunărea şi Carpaţii”: din Transilvania – Timotei Cipariu, George Bariţiu şi Gavriil Munteanu; din Maramureş şi Bihor – Iosif Hodoş şi Alexandru Roman; din Banat – Andrei Mocsonyi şi Vincenţiu Babeş; din Bucovina – Alexandru Hurmuzachi şi Ambrosiu Dimitrovici, ulterior înlocuit cu I.G. Sbiera; din Basarabia – Alexandru Hâjdeu, Ioan Străjescu şi Constantin Stamati, înlocuit cu Ştefan Gonata; din Macedonia – Ioan D. Caragiani şi Dimitrie Cozacovici. Acestora li s-au alăturat, la 2/14 iunie 1867, reprezentanţii celorlalte două provincii româneşti: din Moldova – Vasile Alecsandri, Constantin Negruzzi şi V.A. Urechia; din Muntenia – Ion Heliade-Rădulescu, C.A. Rosetti, I.C. Massimu şi August Treboniu Laurian; la 20 iulie/1 august 1867 au mai fost numiţi membri Titu Maiorescu şi Nicolae Ionescu. Izbucnirea unei puternice epidemii de holeră, ca şi situaţia internaţională neprielnică au făcut ca inaugurarea Societăţii Literare Române, înfiinţată în 1866, să nu poată avea loc decât în cursul anului următor. La 1/13 august 1867, la Bucureşti, în casele banului Constantin Gr. Ghica de lângă grădina Cişmigiu, s-a desfăşurat cea dintâi şedinţă a Societăţii Literare Române. Semnificativ este că mai mult de jumătate dintre membrii fondatori erau scriitori sau filologi. Însemnătatea care se acorda limbii române a fost evidenţiată şi cu prilejul inaugurării: „Limba ne uneşte, domnilor”, exclama Alexandru Roman, după cum V.A. Urechia ţinea să precizeze că „Disoluţiunea unui popor începe din ziua când datează disoluţiunea limbii, căci limba împarte pururea soarta poporului”. Timotei Cipariu afirma cu aceeaşi ocazie că noua instituţie „va îngriji pentru conservarea unităţii limbii româneşti din toate provinciile locuite de români. Ea îi va reda forma curat naţională română, pentru ca să figureze cu toată demnitatea între şi lângă surorile ei de origină latină. Ea va pune fundamentul pentru o literatură adevărat naţională”. Astfel, ziua inaugurării Societăţii Literare Române a căpătat valenţele unei adevărate serbări a tuturor românilor, considerată de contemporani drept „cel dintâi congres literar român”, „zi de la care va data renaşterea literaturii şi cultivarea limbii noastre”. Cu aceeaşi ocazie se stabilea că Societatea Literară Română „este şi va rămâne independentă şi liberă, cum liberă şi independentă a fost, este şi va fi limba poporului român”, ea urmând să aibă „de astăzi încolo răspunderea şi gloria lucrărilor sale”. Cel dintâi statut, adoptat la 24 august/5 septembrie 1867, a prevăzut transformarea Societăţii Literare Române în Societatea Academică Română, „cu scopul de a lucra la înaintarea literelor şi a ştiinţelor între români”, fiind „un corp independent în lucrările sale de orice natură”. Statutul prevedea împărţirea instituţiei academice în trei secţiuni: literară-filologică, istorico-arheologică şi de ştiinţe naturale. Societatea Academică Română era con&#173;dusă de un preşedinte, un vicepreşedinte şi un secretar, cea dintâi conducere – Ion Heliade-Rădulescu, preşedinte (demisionat însă în 1868 „pentru motive foarte grave relative la numirea noilor trei membri”, după cum se menţionează în demisia sa, cu evidentă trimitere la alegerea lui Mihail Kogălniceanu, G. Sion şi Al. Papiu-Ilarian), Timotei Cipariu, vicepreşedinte, şi August Treboniu Laurian, secretar – fiind aleasă la 31 august/12 septembrie 1867. La 27 martie/8 aprilie 1879, prin decretul domnesc nr. 1246, s-a hotărât transformarea Societăţii Academice Române în „institut naţional cu denumirea de Academia Română”, „persoană morală şi independentă în lucrările sale de orice natură”, având drept scop „cultura limbei şi istoriei naţionale, a literelor, a ştiinţelor şi a frumoaselor arte”. Conform noului statut, adoptat la 21 iunie/3 iulie 1879, instituţia urma să aibă tot trei secţiuni: literară, istorică şi ştiinţifică, structură rămasă neschimbată până în 1948. Instituţia avea să fie condusă de un preşedinte, trei vicepreşedinţi (reprezentanţi ai celor trei secţii), toţi aleşi anual, dar care nu puteau funcţiona mai mult de trei ani consecutiv, şi un secretar general, ales pe o perioadă de şapte ani. Cea dintâi conducere (Ion Ghica, preşedinte, G. Sion, D.A. Sturdza, P.S. Aurelian, vicepreşedinţi, A.I. Odobescu, secretar general) a fost aleasă la 2/14 iulie 1879. Între 1867 şi 1948 la conducerea <span class="CharOverride-1">A.R.</span> s-au succedat 23 de preşedinţi, personalităţi de seamă ale culturii române, între care Ion Ghica (treisprezece ani), George Bariţiu, primul reprezentant al Transilvaniei aflat în fruntea instituţiei academice, Mihail Kogălniceanu, Nicolae Kretzulescu, Iacob C. Negruzzi, Petru Poni, Anghel Saligny, Constantin I. Istrati, Dimitre Onciul, Emil Racoviţă, Ioan Bianu, Alexandru Lapedatu, Constantin Rădulescu-Motru, Ion Th. Simionescu, Dimitrie Gusti, Andrei Rădulescu ş.a. Ca secretar general s-a distins cu deosebire D.A. Sturdza, care a deţinut această funcţie timp de aproape trei decenii, între 1885 şi 1914. Conform statutului, sesiunea generală avea loc primăvara şi dura 25 de zile, şedinţele ordinare urmând să se desfăşoare în fiecare săptămână, cu excepţia a două luni în timpul verii. Până în 1898 <span class="CharOverride-1">A.R.</span> a funcţionat în clădirea Universităţii, la 3/15 martie 1898 fiind inaugurat localul propriu în Calea Victoriei, unde se află şi astăzi. De-a lungul existenţei, pe măsura diversificării preocupărilor ei, instituţia a căutat să-şi definească adecvat rolul şi locul în societatea românească. Odată cu dezvoltarea spectaculoasă a ştiinţelor exacte, mai cu seamă după înfăptuirea României Mari, forul academic s-a pregătit să treacă de la o componentă dominată de filologi, scriitori şi istorici la una în care să-şi găsească locul şi o serie de eminenţi reprezentanţi ai ştiinţelor. În 1923, de pildă, Dimitrie Gusti sesiza că rolul forului academic era acela de a „răspunde necesităţii de socializare a creaţiei şi a înfrunta pericolul specializării excesive a ştiinţei”. După el, instituţia academică „reprezintă totalitatea rezultatelor ştiinţifice în unitatea lor; ea este imaginea organică a eternului deziderat de sinteză a tuturor ştiinţelor într-un singur corp”, funcţia ei specifică şi care o deosebeşte de celelalte instituţii ştiinţifice con&#173;stând „tocmai în iniţiativa organizării creaţiei ştiinţifice colective”. La 20 mai 1941, din necesitatea de „adaptare a statutelor de organizare a Academiei la noile cerinţe ale vremii, care sunt de două feluri: o intensificare a culturii naţionale pentru a întări frontierele spirituale şi veşnice ale naţiunii, ca o compensaţie a mutilării provizorii a statului şi apoi o adaptare a organizării secţiunilor Academiei, ca organe constitutive ale ei, la situaţia actuală a ramurilor de cultură naţională”, s-a întocmit un amplu proiect de reorganizare. Autorii lui propuneau, în principal, o nouă împărţire a secţiunilor în subsecţiuni, care să stabilească mai bine locul unor domenii noi, precum filosofia, sociologia, ştiinţele economice, financiare, statistice, militare etc. Importanţa care începea să se acorde tot mai mult ştiinţelor tehnice a condus, în 1945, la înfiinţarea, sub egidă academică, a Consiliului Naţional de Cercetări Ştiinţifice, destinat a contribui la „progresul ştiinţelor teoretice şi aplicate, prin coordonarea instituţiilor existente ce se ocupă cu problemele ştiinţei în general, inclusiv cu cercetarea poporului român, precum şi a persoanelor ce lucrează şi creează în domeniul ştiinţific”. Odată cu schimbarea statutului politic al ţării, <span class="CharOverride-1">A.R.</span> a fost transformată, la 9 iunie 1948, în instituţie de stat, subordonată direct Consiliului de Miniştri, sub numele de Academia Republicii Populare Române, denumire schimbată la 21 august 1965 în Academia Republicii Socia&#173;liste România. Prin organizarea, în august 1948, a Academiei RPR, nu au fost realeşi 97 membri (21 titulari, 47 corespondenţi şi 29 de onoare), ilustre nume ale ştiinţelor şi literelor, reprezentanţi ai armatei, ai Bisericii şi ai vieţii politice româneşti, cei mai mulţi foşti membri ai unor partide istorice ori demnitari de stat, între care Constantin I. Angelescu, Marcu Beza, Ştefan Bezdechi, Lucian Blaga, Gheorghe I. Brătianu, Theodor Capidan, Dumitru Caracostea, Ştefan Ciobanu, Mihai Codreanu, Nicolae Colan, Silviu Dragomir, Onisifor Ghibu, Arthur Gorovei, Dimitrie Gusti, Iuliu Hossu, Alexandru Lapedatu, Ioan Lupaş, Sabin Manuila, Alexandru Marcu, Simion Mehedinţi, Nicodim Munteanu, Petre P. Negulescu, Ion Petrovici, Grigore T. Popa, Ion Răducanu, Constantin Rădulescu-Motru, Radu R. Rosetti, Victor Slăvescu, Florian Ştefănescu-Goangă, Ilie E. Torouţiu, Alexandru Tzigara-Samurcaş ş.a. Conform statutului din 12 august 1948, instituţia a fost împărţită în şase secţii: ştiinţe matematice, fizice şi chimice, ştiinţe geologice, geografice şi biologice, ştiinţe tehnice şi agricole, ştiinţe medicale, ştiinţe istorice, filosofice, economice şi juridice, limbă, literatură şi artă; prin statutul din 2 iulie 1955 numărul secţiilor a sporit la opt, iar la 3 februarie 1965 numărul lor a fost din nou modificat, ajungând la douăsprezece: ştiinţe matematice, ştiinţe fizice, ştiinţe chimice, ştiinţe tehnice, ştiinţe biologice, ştiinţe agricole şi silvice, ştiinţe geologice, geofizice şi geografice, ştiinţe medicale, ştiinţe economice, filosofice şi juridice, ştiinţe istorice, ştiinţe filologice, literatură şi arte. Statutul din august 1948 prevedea coordonarea de către forul academic a „institutelor şi centrelor de cercetări ştiinţifice şi culturale ale ţării”. Ca urmare, în octombrie 1948 au trecut în subordinea lui toate institutele de cercetare fundamentală din ţară, a căror activitate s-a desfăşurat neîntrerupt până în 1970, când a început procesul scoaterii lor de sub jurisdicţia <span class="CharOverride-1">A.R.</span>, fie prin trecerea în subordinea unor ministere sau a altor instituţii nou create, fie chiar prin desfiinţare, fapt ce s-a reflectat negativ asupra întregii cercetări româneşti. Un moment de răscruce l-a reprezentat decretul-lege nr. 4 din 5 ianuarie 1990, privind organizarea instituţiei care urma să „funcţioneze autonom, fiind finanţată de la bugetul de stat”. Statutul adoptat la 2 februarie 1990 prevedea împărţirea în douăsprezece secţii, număr sporit la 18 decembrie 1991 cu încă două. În prezent structura <span class="CharOverride-1">A.R. </span>este următoarea: Secţia de filologie şi literatură, Secţia de ştiinţe istorice şi arheologie, Secţia de ştiinţe matematice, Secţia de ştiinţe fizice, Secţia de ştiinţe chimice, Secţia de ştiinţe biologice, Secţia de ştiinţe geonomice, Secţia de ştiinţe tehnice, Secţia de ştiinţe agricole şi silvice, Secţia de ştiinţe medicale, Secţia de ştiinţe economice, juridice şi sociologice, Secţia de ştiinţe filosofice, psihologice şi pedagogice (deve&#173;nită din septembrie 1996 Secţia de filosofie, teologie, psihologie şi pedagogie), Secţia de arte, arhitectură şi audiovizual, Secţia de ştiinţa şi tehnologia informaţiei. Din 1948 s-au înfiinţat filiale la Iaşi şi Cluj, cărora li s-au alăturat, din 1955, baze de cercetări ştiinţifice la Târgu Mureş şi Timişoara, aceasta din urmă transformată, în 1990, în filială. Conform statutului din 1948, <span class="CharOverride-1">A.R.</span> urma să fie condusă de un Birou, alcătuit din preşedintele instituţiei şi din secretarul ei general, precum şi dintr-un Prezidiu, format din membrii Biroului, din preşedinţii de secţii şi din directorul general al Bibliotecii Academiei. Începând din 1955, Biroul urma să fie format din preşedinte, patru vicepreşedinţi şi secretarul general, iar Prezidiul din Birou şi din preşedinţii de secţii şi de filiale, întreaga conducere a forului academic neputând intra în funcţie decât după aprobarea ei de către Consiliul de Miniştri. Între 1948 şi 1989 s-au succedat şapte preşedinţi: Traian Săvulescu, Athanase Joja, Ilie G. Murgulescu, Miron Nicolescu, Theodor Burghele, Gheorghe Mihoc, Radu Voinea, din 1974 nemaifăcându-se niciun fel de alegeri pentru conducerea <span class="CharOverride-1">A.R.</span> Din 1990 conducerea, aleasă numai de Adunarea Generală, este formată dintr-un Birou, alcătuit din preşedinte, patru vicepreşedinţi şi secretarul general, şi din Prezidiu, format din membrii Biroului, precum şi din preşedinţii de secţii şi de filiale. Funcţia de preşedinte a fost deţinută de Mihai Drăgănescu (1990–1994), Virgiliu N. Constantinescu (1994–1998), Eugen Simion (1998–2006) şi Ionel Haiduc (din 2006). Din 1879 există şi calitatea de preşedinte de onoare şi protector al instituţiei academice, deţinută succesiv de suveranii ţării; în 1948 s-a păstrat doar calitatea de preşedinte de onoare, în care s-a aflat preşedintele Marii Adunări Naţionale, calitate păstrată până în 1969; titlul de preşedinte de onoa&#173;re a mai fost conferit în 1985 preşedintelui Republicii şi s-a menţinut până în 1989. La sfârşitul anului 2001 Parlamentul României a adoptat o nouă lege privind organizarea şi funcţionarea <span class="CharOverride-1">A.R.</span>, servind drept bază pentru un nou statut, aprobat la 10 ianuarie 2002, modificat la 31 octombrie 2008, în care se subliniază, între altele, independenţa ei „în lucrările sale de orice natură”. Conform tradiţiei sale, <span class="CharOverride-1">A.R.</span> era, încă din 1867, „scutită de orice sistemă guvernamentală, în orice împrejurări, de oricare înrâurinţă mai înaltă şi de toate valurile politice efemere” (G. Bariţiu), fiind considerată „un simbol al adevăratei democraţii, al democraţiei aristocrate” (D. Gusti), ce „are o mare misiune în mişcarea ştiinţifică şi literară a ţării noastre şi a românismului întreg, fiind menită să concentreze toate forţele intelectuale ale naţiunii române într-o conlucrare armonică, din care să iasă cea mai înaltă expresiune a idealurilor noastre de cultură” (I. Bogdan). </p>
			<p class="Heuristica-BASE">Încă de la înfiinţare, instituţia academică a reunit personalităţile reprezentative ale ştiinţei, culturii şi artelor. Cel dintâi statut, din 1867, prevedea alegerea de membri actuali, care nu puteau fi decât „români, cunoscuţi prin operele lor literare şi ştiinţifice”, de membri corespondenţi şi membri onorari, care puteau fi atât români, cât şi străini. Ca urmare, în 1867 a fost ales cel dintâi membru onorar din ţară, în 1868 primii membri actuali, în 1869 cei dintâi membri corespondenţi din ţară şi primii membri onorari străini, iar în 1877 cei dintâi membri corespondenţi din străinătate. Prin statutul din 1948 se menţionau patru categorii de membri: titulari activi, titulari onorifici, de onoare şi corespondenţi, aleşi numai din ţară. Statutul din 1955 revenea la cele trei categorii tradiţionale de membri: titulari, de onoare şi corespondenţi, în ultimele două categorii, membrii de onoare şi membrii corespondenţi, putând fi aleşi şi specialiştii străini, membrii titulari onorifici devenind membri titulari. La 28 februarie 1974 s-a hotărât să existe numai o singură categorie de membri de peste hotare, adică membri de onoare. Până în 1948 au fost aleşi, ca membri, filologi, istorici şi critici literari, scriitori (Jean Bart, Ioan Bianu, Lucian Blaga, G. Bogdan-Duică, Nicolae Cartojan, G. Călinescu, Mihai Codreanu, George Coşbuc, Nichifor Crainic, Barbu Delavrancea, Ovid Densusianu, Mihail Dragomirescu, Octavian Goga, Bogdan Petriceicu Hasdeu, Alexandru Odobescu, Dumitru S. Panaitescu-Perpessicius, Alexandru Philippide, Ion Pillat, Sextil Puşcariu, Liviu Rebreanu, Mihail Sadoveanu, Ioan Slavici, George Topîrceanu), istorici şi arheologi (Ioan Andrieşescu, Constantin Giurescu, Nicolae Iorga, Mihail Kogălniceanu, Alexandru Lapedatu, Ioan Lupaş, Ion I. Nistor, Petre P. Panaitescu, Vasile Pârvan, Radu R. Rosetti, Mihail C. Sutzu, Grigore Tocilescu, Alexandru D. Xenopol), economişti (Petre S. Aurelian, Ion Ghica, Ion Răducanu, Vintilă I.C. Brătianu), filosofi (Constantin Rădulescu-Motru, Ion Petrovici), jurişti (Andrei Rădulescu, Constantin Hamangiu), reprezentanţi ai ştiinţelor chimice, fizice, matematice, biologice, geologice, geografice, agricole, medicale, tehnice (Constantin Angelescu, Grigore Antipa, Victor Babeş, Ioan Cantacuzino, Grigore Cobălcescu, Dimitrie Gerota, Dimitrie Grecescu, Spiru Haret, Horia Hulubei, Ion Ionescu de la Brad, Gheorghe Ionescu-Siseşti, Constantin I. Istrati, Nicolae Kretzulescu, Simion Mehedinţi, Ştefan Minovici, Ludovic Mrazec, Constantin I. Parhon, Dimitrie Pompeiu, Petru Poni, Grigore T. Popa, Emil Racoviţă, Anghel Saligny, Ion Simionescu, Gheorghe Spacu, Gheorghe Ţiţeica, George Vâlsan, Traian Vuia), reprezentanţi ai muzicii, arhitecturii, artelor plastice (Petre Antonescu, Tiberiu Brediceanu, Gheorghe Dima, George Enescu, Nicolae Ghika-Budeşti, Nicolae Grigorescu, Ion Jalea, Gheorghe Petraşcu, Ştefan Popescu), sociologi (Dimitrie Gusti), folclorişti (Constantin Brăiloiu, Artur Gorovei, Simion Florea Marian, Athanasie M. Marienescu), diplomaţi (Nicolae Titulescu), oameni politici (Ion C. Brătianu, Gheorghe Buzdugan, Vasile Goldiş, Pantelimon Halippa, Iuliu Maniu, Theodor G. Rosetti, Barbu Ştirbei), reprezentanţi ai clerului (Nicolae Bălan, Miron Cristea, Pimen Georgescu, Iuliu Hossu, Nicodim Munteanu, Iosif Naniescu, Dionisie Romano, Andrei Şaguna, Melchisedec Ştefănescu), ai armatei (Gheorghe Adrian, Alexandru Averescu, Constantin Barozzi, Grigore Crăiniceanu, Constantin N. Hârjeu, Constantin Presan, Paul Teodorescu) şi ai Casei Regale (regii Carol I, Ferdinand şi Carol al II-lea, reginele Elisabeta şi Maria, prinţul Nicolae de Hohenzollern-Sigmaringen) ş.a. În perioada 1948–1989, în pofida politizării dure a mai tuturor domeniilor de activitate intelectuală, în <span class="CharOverride-1">A.R.</span> au fost alese importante personalităţi, între care Ion Agârbiceanu, Tudor Arghezi, Ana Aslan, Theodor Burghele, Elie Carafoli, Şerban Cioculescu, Henri Coandă, Emil Condurachi, Ion Coteanu, Constantin Daicoviciu, Octav Doicescu, Victor Eftimiu, Ioan Enescu, Alexandru Ghica, Constantin C. Giurescu, Iuliu Haţieganu, Nicolae Hortolomei, Caius Iacob, Traian Ionaşcu, Iosif Iser, Athanase Joja, Gheorghe T. Kirileanu, Duiliu Marcu, Octav Mayer, Ştefan Milcu, Grigore Moisil, Ilie G. Murgulescu, Alexandru Myller, Marius Nasta, Miron Nicolescu, Andrei Oţetea, Camil Petrescu, Cezar Petrescu, Emil Petrovici, Alexandru A. Philippide, Emil Pop, Tiberiu Popoviciu, Ştefan Procopiu, David Prodan, Mihai Ralea, Remus Răduleţ, Camil Ressu, Alexandru Rosetti, Dumitru D. Roşca, Jean Al. Steriade, Şerban Ţiţeica, Virgil Vătăşianu ş.a. Alături de aceştia au fost aleşi, pe criterii strict politice însă, şi câţiva reprezentanţi ai noii puteri: Alexandru Bârlădeanu, Barbu Lăzăreanu, Ion Gheorghe Maurer, Mihai Roller, A. Toma, Ştefan Voitec ş.a. După 1989 s-a hotărât repunerea în drepturi a personalităţilor cărora li s-a retras calitatea de membru în 1948, dar şi în anii următori, datorită stabilirii în străinătate a zece academicieni. Au fost aleşi şi membri post-mortem. Astfel, la 28 octombrie 1948, în urma propunerii făcute de Mihail Sadoveanu, au fost primiţi ca membri de onoare post-mortem Ion Andreescu, Dumitru Bagdasar, Ion Luca Caragiale, Ion Creangă, M. Eminescu, Constantin Dobrogeanu-Gherea, G. Ibrăileanu, Ştefan Luchian, Ştefan Stâncă, Alexandru Vlahuţă, Aurel Vlaicu ş.a. Membri post-mortem au mai fost aleşi, după 1989 Theodor Aman, Petre Andrei, G. Bacovia, Dan Barbilian (Ion Barbu), Alexandru Borza, Constantin Brâncuşi, Emil Cioran, Carol Davila, Mircea Eliade, Jacques M. Elias, Eugen Ionescu, Traian Lalescu, Dinu Lipatti, E. Lovinescu, Ştefan Lupaşcu, Alexandru Macedonski, Virgil Madgearu, Constantin Noica, Ştefan Odobleja, Edgar Papu, Nicolae Paulescu, Constantin Pârvulescu, Alexandru Piru, Alexandru Proca, Nichita Stănescu, Constantin Stere, Vladimir Streinu, V. Voiculescu ş.a., acelaşi statut fiind conferit unor ilustre personalităţi din străinătate: Béla Bartók şi Alphonse Dupront.</p>
			<p class="Heuristica-BASE">În <span class="CharOverride-1">A.R.</span>, ca şi în alte instituţii similare europene, s-a instituit practica rostirii, de către membrii titulari nou aleşi, a unui discurs de recepţie, urmat de un răspuns din partea unui alt membru titular. Seria discursurilor de recepţie, inaugurată de Alexandru Papiu-Ilarian, care, la 16/29 septembrie 1869, a ţinut discursul <span class="CharOverride-2">Viaţa, operele şi ideile lui Georgiu Şincai</span>, a continuat neîntrerupt până în 1948. Statutul din 1948, ca şi cele ce i-au urmat nu au mai înscris printre prevederile lor ţinerea discursurilor de recepţie. De-abia în 1974 s-a propus ca, „în scopul accentuării caracterului solemn al alegerii de membri titulari, în termen de un an, să se prezinte un discurs de recepţie, urmat de un răspuns din partea unui membru titular desemnat de Prezidiul Academiei”. Ca urmare, la 20 decembrie 1974, seria discursurilor de recepţie a fost reluată, până în mai 1976, când a fost din nou oprită, prezentându-se şaptesprezece discursuri, uneori chiar şi două într-o zi sau câte unul în două zile consecutive. După reorganizarea din 1990, prezentarea discursurilor de recepţie a fost reinstituită. În pofida tuturor întreruperilor, din 1869 până în prezent s-au ţinut 146 de discursuri de recepţie, în care au fost elogiate unele personalităţi de seamă ale culturii româneşti (Dumitru Ollănescu-Ascanio, <span class="CharOverride-2">Vasile Alecsandri</span>, 1894; A.D. Xenopol, <span class="CharOverride-2">Mihail Kogălniceanu</span>, 1895; Nicolae Gane, <span class="CharOverride-2">Bogdan Petriceicu Hasdeu</span>, 1909; Ovid Densusianu, <span class="CharOverride-2">Barbu Delavrancea</span>, 1919; G. Bogdan-Duică, <span class="CharOverride-2">Titu Liviu Maiorescu</span>, 1921; Octavian Goga, <span class="CharOverride-2">Coşbuc</span>, 1923; Niculae M. Popescu, <span class="CharOverride-2">Dimitre Onciul</span>, 1925; Ion Petrovici, <span class="CharOverride-2">Alexandru </span><span class="CharOverride-2">Philippide în evoluţia culturii româneşti</span>, 1935; Nichifor Crainic, <span class="CharOverride-2">Elogiul lui Octavian Goga</span>, 1941; Gheorghe I. Brătianu, <span class="CharOverride-2">Nicolae</span> <span class="CharOverride-2">Iorga, istoric al românilor</span>, 1943; D.D. Roşca, <span class="CharOverride-2">Mihai Ralea. Omul şi opera</span>, 1975; Constantin Drâmbă, <span class="CharOverride-2">Ilustrul astronom român Gheorghe Demetrescu</span>, 1992; Dan Grigorescu, <span class="CharOverride-2">Omagiu profesorului George Oprescu</span>, 2006 ş.a.) ori au fost prezentate câteva rezultate ale cercetărilor în diverse domenii (Anastase Fătu, <span class="CharOverride-2">Despre încercările făcute pentru</span> <span class="CharOverride-2">dezvoltarea ştiinţelor naturale în România</span>, 1872; Simion Florea Marian, <span class="CharOverride-2">Chromatica poporului român</span>, 1882; Ioan Bianu, <span class="CharOverride-2">Despre introducerea limbii</span> <span class="CharOverride-2">româneşti în biserica românilor</span>, 1904; Ioan Bogdan, <span class="CharOverride-2">Istoriografia română şi</span> <span class="CharOverride-2">problemele ei actuale</span>, 1905; Gh. Marinescu, <span class="CharOverride-2">Progresele şi tendinţele medicinii</span> <span class="CharOverride-2">moderne</span>, 1906; Duiliu Zamfirescu, <span class="CharOverride-2">Poporanismul </span><span class="CharOverride-2">în literatură</span>, 1909; Mihail C. Sutzu, <span class="CharOverride-2">Despre numismatica română</span>, 1911; Grigore Antipa, <span class="CharOverride-2">Cercetările hidrobiologice în România şi importanţa lor ştiinţifică şi economică</span>, 1912; Barbu Delavrancea, <span class="CharOverride-2">Din estetica poeziei populare</span>, 1913; Sextil Puşcariu, <span class="CharOverride-2">Locul limbii române între limbile romanice</span>, 1920; Gh. Balş, Începuturile arhitecturii româneşti din Moldova, 1925; Emil Racoviţă, <span class="CharOverride-2">Speologia</span>, 1926; Nicolae Bănescu, <span class="CharOverride-2">Bizanţul şi romanitatea de la Dunărea de Jos</span>, 1938; Nicolae Colan, <span class="CharOverride-2">Biserica neamului şi unitatea limbii româneşti</span>, 1945; Iorgu Iordan, <span class="CharOverride-2">Lingvistica românească</span>, 1946; Mircea Petrescu-Dîmboviţa, <span class="CharOverride-2">Realizări şi perspective în cercetarea culturii Cucuteni</span>, 2000; Eugen Simion, <span class="CharOverride-2">Laudă criticului român</span>, 2005; Marius Sala, <span class="CharOverride-2">Cei doi stâlpi ai înţelepciunii</span>, 2006; Solomon Marcus, <span class="CharOverride-2">Singurătatea matematicianului</span>, 2008 ş.a.). Unele discursuri de recepţie s-au constituit în adevărate modele de elocinţă: Nicolae Iorga, <span class="CharOverride-2">Două concepţii istorice</span>, 1911; Dimitrie Gusti, <span class="CharOverride-2">Fiinţa şi menirea academiilor</span>, 1923; Mihail Sadoveanu, <span class="CharOverride-2">Poezia populară</span>, 1923; Radu Rosetti, <span class="CharOverride-2">Gânduri despre vitejie în trecutul românesc</span>, 1935; Lucian Blaga, <span class="CharOverride-2">Elogiul satului românesc</span>, 1937; Liviu Rebreanu, <span class="CharOverride-2">Lauda ţăranului român</span>, 1940 etc.). Aşa, de pildă, Mihail Sadoveanu numea poezia populară „panteonul meu literar, simplu şi rustic, fără podoabe, ca natura, însă măreţ ca şi dânsa”, îndemnând, în acelaşi timp: „de la aceste fermecate izvoare de apă vie cată să se adape toţi cei care cântă şi se simt ai acestui popor şi ai acestui pământ”. În 1937 Lucian Blaga definea satul, în cadrul discursului său de recepţie, <span class="CharOverride-2">Elogiul satului românesc</span>, drept „creatorul şi păstrătorul culturii populare, purtătorul matricei noastre stilistice”. În 1940 Liviu Rebreanu aducea, în <span class="CharOverride-2">Lauda ţăranului român</span>, prinos de recunoştinţă celui căruia, de-a lungul veacurilor, i-a fost „ursit să conserve rasa, pământul, limba şi credinţa noastră”, el fiind „întruchiparea tuturor virtualităţilor şi energiilor româneşti”. În 1911 Nicolae Iorga, oprindu-se în discursul său de recepţie (<span class="CharOverride-2">Două concepţii istorice</span>) asupra rolului istoriei şi al istoricului, afirma: „istoricul e un bătrân prin experienţă al naţiei sale”, el fiind dator „a fi un animator neobosit al tradiţiei naţionale, un mărturisitor al unităţii neamului peste hotarele politice şi de clasă [...], un descoperitor de ideale, spre care cel dintâi trebuie să meargă, dând tineretului ce vine după noi exemplul”.</p>
			<p class="Heuristica-BASE">Până în 1948 instituţia a putut funcţiona datorită donaţiilor primite din partea unor particulari, subvenţiile statului fiind reduse şi nepermanente. Începuturile făcute de Alexandru Ioan Cuza şi de Evanghelie Zappa au continuat conform prevederilor înscrise în decretul de înfiinţare a Societăţii Literare Române, în care se specifica dreptul ei de a „primi legate şi orice fel de ofrande”. De-a lungul anilor s-au primit însemnate sume de bani, terenuri agricole şi forestiere, imobile, acţiuni în diverse bănci din ţară sau din străinătate, opere de artă, cărţi, manuscrise, documente, colecţii numismatice şi filatelice, hărţi, stampe, fotografii, partituri etc. Ca urmare, prin grija şi sub patronajul <span class="CharOverride-1">A.R.</span>, s-au deschis şcoli de agricultură, ca de pildă cele de la Tecuci, datorită donaţiei făcută de Take P. Anastassiu, şi de la Moara Grecilor (judeţul Vaslui), pe proprietatea lui Ioan Agarici, precum şi internatul de fete de la Măgurele, donaţie a Elenei şi a lui Ioan Oteteleşanu, precum şi a lui Ioan Kalinderu. Deosebit de valoroasă s-a dovedit a fi donaţia bancherului bucureştean Jacques M. Elias, din a cărui avere mobilă şi imobilă, lăsată în întregime <span class="CharOverride-1">A.R.</span>, s-a înfiinţat o „fundaţie de cultură naţională şi de asistenţă publică”, al cărei scop a fost construirea la Bucureşti a unui spital, a unui gimnaziu şi a unei şcoli profesionale, sprijinirea unor acţiuni de asistenţă socială, oferirea de sume în scop de binefacere etc. La rândul ei, Elena Dalles lăsa câteva imobile în centrul Bucureştilor, în locul cărora Academia urma „să construiască o clădire frumoasă şi încăpătoare”, cu săli „pentru expoziţiuni artistice de tot felul”, „pentru expuneri şi audiţiuni muzicale şi declamaţie”, „pentru cursurile şi conferinţele asociaţiunii Universităţii Populare din Bucureşti, cum şi a altor instituţii”. În 1944 Ilie E. Torouţiu dăruia Tipografia Bucovina din Bucureşti „cu tot inventarul tehnic aflător în imobil”, iar în anul următor <span class="CharOverride-1">A.R.</span> avea să primească Aşezămintele „I.I.C. Brătianu” din Piaţa Amzei şi Muzeul de Artă Veche Aplicată „Ing. D. Furnică-Minovici”, donaţii ale Elizei Brătianu şi ale lui Dumitru Furnică-Minovici. Sumele de bani primite de <span class="CharOverride-1">A.R.</span> au fost destinate, în bună parte, acordării de burse tinerilor studioşi. Aşa, de pildă, în testamentul său, marele proprietar Vasile Adamachi destina o parte a sumei de două milioane de lei, lăsată în 1891, pentru trimiterea şi întreţinerea la studii „a tinerilor care s-ar hotărî pentru ştiinţele exacte, precum şi a acelora care s-ar hotărî pentru studiul ştiinţelor pozitive, pentru a servi la înfiinţarea şi perfecţionarea fabricilor şi a industriei naţionale”. La rândul său, generalul francez Henri Mathias Berthelot dona <span class="CharOverride-1">A.R.</span>, al cărei membru de onoare devenise în 1926, pe lângă moşia ce-i fusese dăruită de statul român în Ţara Haţegului, şi sumele depuse la Banca Marmorosch Blank şi în sucursalele sale din România, destinate pentru studii sau cercetări într-o universitate franceză. Cele mai multe sume erau însă lăsate de donatori instituirii de premii care să le poarte numele şi care să se acorde celor mai valoroase lucrări în diferite domenii ale ştiinţelor, literelor şi artelor ori celor mai valoroase traduceri, de regulă din clasicii Antichităţii. Aşa au luat fiinţă, spre exemplu, premiile „Petre Antonescu”, „C. Rădulescu-Codin”, „G. San-Marino”, „Vasile Pârvan”, „Anastasie Fătu”, „Adina şi colonel Paul Străjescu”, „Hagi Vasile”, „Constantin Hamangiu” etc., precum şi Marele Premiu „Năsturel-Herescu”, ca urmare a donaţiei făcute în 1873 de generalul Constantin Năsturel-Herescu, primul membru donator. Premiile instituite în urma donaţiilor făcute <span class="CharOverride-1">A.R.</span> se alăturau celor două oferite de stat: „Heliade” şi „Lazăr”. Deosebit de valoroase au fost şi donaţiile de opere de artă, precum cele ale lui George Oprescu şi Maria Avramescu, de monede, oferite de V.A. Urechia, D.A. Sturdza, Constantin Orghidan sau de Mihail C. Suţu, organizatorul, de altfel, al Cabinetului numismatic, de stampe, hărţi, dar mai cu seamă de cărţi. Însemnata donaţie făcută în 1867 de episcopul Buzăului, Dionisie Romano, care a oferit întreaga bibliotecă de cărţi vechi a căpitanului Constantin Cornescu-Oltelniceanu – punct de plecare pentru viitoarea Bibliotecă a Academiei Române –, a fost completată şi îmbogăţită de-a lungul anilor, reuşindu-se formarea celei mai bogate biblioteci din România. După 1948 instituţia academică a pierdut, în urma naţionalizării, toate proprietăţile deţinute până atunci şi care constituiau principala ei sursă de venituri, fiind subvenţionată numai de la bugetul de stat, fără posibilitatea de a mai primi sau administra diverse donaţii. După 1989, prin eforturi stăruitoare, <span class="CharOverride-1">A.R.</span> a început să-şi recupereze o parte din bunuri, dându-i-se din nou posibilitatea de a primi „donaţii, legate şi orice alte bunuri sau valori”. Chiar şi în condiţiile în care, după 1948, a pierdut importante sume de bani ce erau destinate acordării de premii, s-a continuat tradiţia recompensării celor mai valoroase lucrări în diferite domenii ale literelor, ştiinţelor şi artelor. Din 1949 s-a hotărât înfiinţarea a cincisprezece premii anuale în valoare de 200 000 de lei, sumă care, treptat, a fost redusă, pentru ca, după 1977, să nu mai fie acordată deloc, premierea lucrărilor făcându-se neregulat, până ce, în 1986, acţiunea a încetat cu totul. După 1989 tradiţia acordării de premii, începută încă în 1869 cu cel dat lui Timotei Cipariu pentru prima parte a <span class="CharOverride-2">Gramaticii limbii române</span>, a fost reluată. În prezent se acordă 73 de premii, care poartă numele unora dintre cei mai de seamă specialişti din domeniile ştiinţelor, literelor şi artelor din ţara noastră, între care „Lucian Blaga”, „I.L. Caragiale”, „Timotei Cipariu”, „Ion Creangă”, „Mihai Eminescu”, „B.P. Hasdeu”, „Titu Maiorescu” (în domeniul filologiei şi literaturii), „George Bariţiu”, „Nicolae Iorga”, „Mihail Kogălniceanu”, „D. Onciul”, „Vasile Pârvan”, „A.D. Xenopol” (în domeniul ştiinţelor istorice), „Vasile Conta”, „Mircea Florian”, „C. Rădulescu-Motru” (în domeniul filosofiei), „Ion Andreescu”, „George Enescu”, „Aristizza Romanescu” (în domeniul artelor) etc. Totodată se acordă, unor importante personalităţi din ţară şi de peste hotare, diplomele Honoris Causa, Meritul Academic şi Distincţia Culturală.</p>
			<p class="Heuristica-BASE">De la înfiinţare <span class="CharOverride-1">A.R.</span> şi-a înscris printre obiectivele sale realizarea unor lucrări de mare însemnătate pentru cultura şi ştiinţa românească, revenindu-i „îndatorirea de a stimula şi armoniza activitatea ce se desfăşoară pe întregul domeniu ştiinţific şi cultural al ţării”, după cum afirma Grigore Antipa în 1928. În decretul de înfiinţare din 1/13 aprilie 1866 se specifica scopul Societăţii Literare Române: întocmirea dicţionarului şi a gramaticii limbii române, ca şi stabilirea unitară a normelor ortografice. Astfel, în 1867 s-a adoptat un sistem etimologizant al ortografiei limbii române, modificat, în urma unor repetate discuţii, în 1881, iar ulterior în 1904, când s-a impus definitiv principiul fonetic ca normă a limbii scrise. Cu aceeaşi ocazie s-a adoptat şi înlocuirea lui <span class="CharOverride-2">î</span> cu <span class="CharOverride-2">â</span> în cuvinte precum <span class="CharOverride-2">român</span>, <span class="CharOverride-2">românesc</span> şi derivatele lor, „mod de scriere prin care s-a identificat românimea de la renaşterea ei modernă încoace”. După 1948 ingerinţele statului s-au manifestat şi în această direcţie, în octombrie 1953 o hotărâre a Consiliului de Miniştri impunând renunţarea la folosirea lui <span class="CharOverride-2">â</span>, ca şi a formei <span class="CharOverride-2">sunt</span>. După 1989 i s-a recunoscut <span class="CharOverride-1">A.R.</span> dreptul „de a hotărî asupra îndreptărilor care se vor face normelor ortografice ale limbii române”. O atenţie aparte s-a acordat şi realizării celorlalte două lucrări principale în domeniul limbii române: gramatica, pentru întocmirea căreia s-a iniţiat un concurs, Timotei Cipariu reuşind, în 1869 şi în 1877, să finalizeze cele două părţi ale ei, <span class="CharOverride-2">Analitică</span> şi <span class="CharOverride-2">Sintetică</span>; <span class="CharOverride-2">Dicţionarul limbii române</span>, cu redactarea căruia au fost însărcinaţi încă în 1867 August Treboniu Laurian şi Ioan C. Massimu. Lucrare de mare amploare, <span class="CharOverride-2">Dicţio&#173;narul limbii române</span> a stat în permanenţă în atenţia forului academic. În 1884 B.P. Hasdeu s-a oferit să ducă la bun sfârşit proiectul avansat şi susţinut material de regele Carol I, <span class="CharOverride-2">Etymologicum Magnum</span> <span class="CharOverride-2">Romaniae</span> (1886–1898), gândit ca un tezaur de cunoştinţe lingvistice, filologice, folcloristice, istorice, geografice, literare; nu a reuşit să elaboreze însă decât primele trei volume şi introducerea la cel de-al patrulea. Munca la <span class="CharOverride-2">Dicţionarul tezaur al limbii române</span> a fost continuată de A. Philippide, Sextil Puşcariu, Iorgu Iordan, Alexandru Graur, Ion Coteanu, Gheorghe Mihăilă şi Marius Sala şi de cercetătorii din institutele academice de profil. Această lucrare monumentală s-a finalizat în 2010, fiind republicată în 2011 într-o ediţie completă în 19 volume, în care sunt reunite cele 37 de volume elaborate pe parcursul a peste o sută de ani. Se impune o permanentă actualizare a informaţiei, în deplină concordanţă cu diversificarea limbii române. În paralel, sub egida <span class="CharOverride-1">A.R.</span> s-au mai realizat şi alte lucrări în domeniul limbii şi literaturii române: <span class="CharOverride-2">Dicţionarul limbii române literare</span>, <span class="CharOverride-2">Dicţionarul limbii române moderne</span>, <span class="CharOverride-2">Dicţionarul </span><span class="CharOverride-2">explicativ al limbii române</span>, <span class="CharOverride-2">Dicţionarul orto</span><span class="CharOverride-2">grafic, ortoepic şi morfologic al limbii române</span>, <span class="CharOverride-2">Dicţionarul literaturii române de la origini până la 1900</span>, <span class="CharOverride-2">Dicţionarul general al</span> <span class="CharOverride-2">literaturii române</span>, <span class="CharOverride-2">Cronologia vieţii literare. 1944–1964</span>, <span class="CharOverride-2">Atlasele lingvistice regionale</span> ş.a. O atenţie aparte s-a acordat întocmirii unor ediţii critice din operele înaintaşilor. Între preocupările principale s-au aflat şi cele legate de cercetarea trecutului poporului român, prin încurajarea săpăturilor arheologice, a prelucrării materialelor descoperite, prin in&#173;ves&#173;tigarea fondurilor arhivistice din ţară şi din străinătate, coordonarea colecţiilor naţionale de documente etc. Acţiunea a început cu realizarea Colecţiei Hurmuzachi (45 de volume), a seriei <span class="CharOverride-2">Acte şi documente relative la istoria renaşterii României</span> şi a continuat cu colecţiile <span class="CharOverride-2">Izvoarele </span><span class="CharOverride-2">istoriei românilor</span>, <span class="CharOverride-2">Documente privind istoria României</span>, <span class="CharOverride-2">Fontes Historiae Daco-Romaniae</span>, <span class="CharOverride-2">Documenta Romaniae Historica </span>etc., acestora adăugându-li-se numeroase alte instrumente de lucru: cataloage de documente şi manuscrise, repertorii, cronologii, bibliografii, biobibliografii etc. Între 1960 şi 1964, prin grija <span class="CharOverride-1">A.R.</span>, au apărut primele patru volume din tratatul <span class="CharOverride-2">Istoria României</span>, lucrare rămasă însă neterminată, proiectul <span class="CharOverride-2">Istoria românilor</span> fiind reluat abia în 1995, până în prezent apărând, între 2001 şi 2008, 9 volume (în 10 tomuri). Începând cu 2010 s-a început publicarea unei noi ediţii, din care au apărut primele 6 volume. După 1872 – anul organizării efective a secţiunii ştiinţifice –, s-a acordat o atenţie aparte cercetărilor în toate domeniile ştiinţifice: de la matematică, fizică şi chimie până la medicină, biologie, ştiinţe agricole, geonomice, economice ori juridice. Rezultatele din aceste domenii au fost făcute cunoscute în lucrări de mare amploare: <span class="CharOverride-2">Flora României</span>, <span class="CharOverride-2">Fauna României</span>, <span class="CharOverride-2">Pomologia României</span>, <span class="CharOverride-2">Am&#173;pelo&#173;grafia României</span>, <span class="CharOverride-2">Atlasul istorico-geografic al României</span>, <span class="CharOverride-2">Monu&#173;mentele vechiului drept românesc</span> ş.a. Din 1990 în subordinea <span class="CharOverride-1">A.R.</span> au trecut 68 de institute, centre şi unităţi de cercetare fundamentală şi avansată (dintre care 34 nou înfiinţate), cu peste 3000 de cercetători. De asemenea, instituţia academică orientează şi coordonează activitatea a peste 65 de comitete naţionale, comisii şi colective de lucru. Între realizările de excepţie din ultimii ani se înscriu publicarea celor 24 caiete-manuscris ale lui M. Eminescu (14 000 pagini), ediţie-facsimil în 38 de volume, lucrare unică în România, precum şi a celor peste 150 de volume în seria „Opere fundamentale”, în care, în ediţii de tip „Pléiade”, au apărut operele lui Tudor Arghezi, G. Bacovia, Eugen Barbu, Ion Barbu, Dimitrie Cantemir, I.L. Caragiale, Mateiu I. Caragiale, G. Călinescu (integrala publicisticii, 12 volume), Ion Creangă, Petru Dumitriu, M. Eminescu, Octavian Goga, Ion Heliade-Rădulescu, Anton Holban, Panait Istrati, Marin Preda, Liviu Rebreanu, Ioan Slavici, Marin Sorescu, Nichita Stănescu, Constantin Stere, Sorin Titel, Mircea Vulcănescu ş.a. Rezultatele cercetărilor se regăsesc în cele peste 90 de reviste (dintre care peste 40 editate în limbi străine) ale institutelor academice. Acestora li se adaugă „Analele Academiei Române”, editate fără întrerupere din 1867 până în prezent, şi „Memoriile” celor trei secţii, literară, istorică şi ştiinţifică. Pentru străinătate au apărut şi versiuni prescurtate ale acestora: „Bulletin de la Section Historique” (1912–1943, 28 de tomuri), aflat până în 1939 sub conducerea lui Nicolae Iorga, apoi sub cea a lui Nicolae Bănescu; „Bulletin de la Section Scientifique” (1912–1948, 30 de tomuri), sub îngrijirea lui Ştefan Hepites (1912–1919), Grigore Antipa (1919–1939) şi Traian Săvulescu (1939–1948); „Langue et littérature. Bulletin de la Section littéraire” (1940–1948, 4 tomuri), sub conducerea lui Theodor Capidan şi D. Caracostea. Datorită donaţiilor, s-au mai editat: „Studii şi cercetări” (1919–1944, 28 de tomuri), „Publicaţiile Fondului «V. Adamachi»“ (1898–1941, 10 tomuri), „Connaissance de la terre et de la pensée roumaine” (1937, 10 tomuri), colecţia „Din viaţa poporului român” (1908–1931, 40 de tomuri), continuată de „Anuarul Arhivei de Folclor” (1932–1945, 8 tomuri). În 1990 au luat fiinţă două noi publicaţii: un anuar al <span class="CharOverride-1">A.R.</span> şi revista „Academica”. Din 1948 funcţionează, sub egidă academică, o editură al cărei rol este de a publica lucrările membrilor forului academic şi cele realizate în cadrul institutelor de cercetare, precum şi revistele acestora. Sub egida <span class="CharOverride-1">A.R.</span> funcţionează Fundaţia Familiei Menahem H. Elias (din 1924), Fundaţia Europeană „Nicolae Titulescu” (din 1990), Fundaţia Naţională pentru Ştiinţă şi Artă (din 1998). În 1867 s-au pus bazele Bibliotecii Academiei Române, ale cărei fonduri au sporit mereu prin donaţii, achiziţii şi schimburi cu instituţii similare din ţară şi din străinătate, ea ajungând în prezent să aibă un patrimoniu care însumează circa 90% din titlurile de publicaţii existente în ţară. În subordinea <span class="CharOverride-1">A.R.</span> se află şi Clubul Oamenilor de Ştiinţă, inaugurat în 1951, Casa Academiei Române, care adăposteşte 42 de institute de cercetare, deschisă oficial la 4 aprilie 2003, cât şi administrarea şi întreţinerea unor case de odihnă şi de creaţie, case memoriale, rezervaţii naturale etc.: Muzeul de Artă Veche Apuseană „Ing. D. Furnică-Minovici”, Casa Memorială „G. Călinescu”, Casa Memorială „V. Alecsandri” de la Mirceşti, Casa Memorială „Acad. Aurel Avramescu şi dr. Maria Avramescu” din Otopeni, Parcul Naţional Retezat, Palatul Ghica din Căciulaţi-Ilfov, Casa „Victor Eftimiu”, Centrul de Dezvoltare Durabilă Ţara Haţegului-Retezat din comuna Berthelot-Hunedoara ş.a.</p>
			<p class="Heuristica-BASE">O latură principală a activităţii <span class="CharOverride-1">A.R.</span> este cea a relaţiilor externe, manifestată în principal prin alegerea în forul academic român a numeroase personalităţi de peste hotare, laureaţi ai Premiului Nobel sau membri ai unor academii sau universităţi de prestigiu din întreaga lume: Dinu Adameşteanu, Svante August Arrhenius, Norman Borlaug, Lester Brown, Gabriel de Broglie, Vincenzo Cappelletti, Hélène Carrère d’Encausse, Eugeniu Coşeriu, Alain Decaux, Rosa Del Conte, Jacques De Decker, Maurice Druon, Christian de Duve, Paul Ehrlich, Enrico Fermi, Dan Sergiu Hanganu, Klaus Heitmann, Keith Hitchins, Charles Louis Alphonse Laveran, Jean-Marie-Pierre Lehn, Yehudi Menuhin, Pierre Messmer, Michael Metzeltin, Theodor Mommsen, Thierry de Montbrial, Francis Nevill Mott, Louis Eugène Félix Néel, Jean d’Ormesson, George Emil Palade, Linus Carl Pauling, Jean Baptiste Perrin, Ilya Prigogine, Aleksandr Mihailovici Prohorov, Robert Robinson, Paul Sabatier, Karl Manne Georg Siegbahn, Petru Soltan, Sorin Stati, Alexandru Şafran, Arne William Tiselius ş.a. Mulţi dintre ei sunt români, prieteni apropiaţi ai României ori buni cunoscători ai realităţilor româneşti. În iunie 2001 a fost ales printre membrii de onoare din străinătate Sanctitatea Sa Papa Ioan Paul al II-lea, iar în 2004 Sanctitatea Sa Bartolomeu I, patriarhul ecumenic al Constantinopolului. La rândul lor, numeroşi academicieni români au fost aleşi în organisme internaţionale de prestigiu din Europa, America sau Asia. La extinderea legăturilor externe au contribuit şi cele două şcoli române de la Paris şi Roma, înfiinţate în 1920 şi puse sub conducerea a doi iluştri membri ai instituţiei academice: Nicolae Iorga şi Vasile Pârvan. În prezent există acorduri cu peste 40 de instituţii ştiinţifice din 29 de ţări, precum şi cu UNESCO, acestora adăugându-li-se Academia Europaea cu sediul la Londra, Academia Europeană de Ştiinţe, Litere şi Arte cu sediul la Paris. <span class="CharOverride-1">A.R. </span>este o prezenţă deosebit de activă în cadrul Uniunii Academice Internaţionale, al cărei membru este din 1929 şi în cadrul căreia se realizează proiecte de cercetare în comun, precum şi în cadrul alianţei academiilor naţionale de ştiinţă şi artă din ţările europene, ALLEA, unde este membră din 1992, din 1998 făcând parte din comitetul de conducere. </p>
			<p class="Heuristica-BASE">Prin valoarea membrilor ei, prin programele de cercetare iniţiate şi coordonate, prin larga deschidere internaţională, <span class="CharOverride-1">A.R. </span>şi-a afirmat mereu statutul de cea mai de seamă instituţie culturală a ţării. În acelaşi timp, a rămas un simbol al unităţii spiritualităţii naţionale, făcând parte, după expresia lui Gr. G. Tocilescu, „din sufletul neamului românesc”, fiind „a naţiunii, precum naţiunea găseşte într-însa vatra pururea nestinsă a iubirii de neam, a amintirilor scumpe şi a nobilelor imbolduri”. Prin bogata ei activitate creatoare, <span class="CharOverride-1">A.R.</span> contribuie substanţial la afirmarea spiritualităţii naţionale, a patrimoniului cultural al poporului român. Din anul 2000 ziua de 4 aprilie a fost declarată Ziua Naţională a Academiei Române.</p>
			<p class="Heuristica___m_RPR"><span class="CharOverride-1">Repere bibliografice:</span> <span class="CharOverride-2">Actele şi solemnitatea oficială şi neoficială a inaugurării Societăţii Literare Române</span>, publ. V.A. Urechia, Bucureşti, 1867; D.A. Sturdza, <span class="CharOverride-2">Academia Română. Raport asupra activităţii serbării de XXV ani a existenţei sale. 1866–1891</span>, Bucureşti, 1891; <span class="CharOverride-2">Academia Română. Informaţiuni asupra trecutului şi membrilor ei</span>, Bucureşti, 1903; <span class="CharOverride-2">Publicaţiunile Academiei Române 1867–1915</span>, Bucureşti, 1915; Ioan Bianu, <span class="CharOverride-2">Începătorii Academiei Române de la 1866 şi 1867</span>, Bucureşti, 1922; Ioan Bianu, <span class="CharOverride-2">Pomenirea donatorilor Academiei Române</span>, Bucureşti, 1922; Axente Banciu, <span class="CharOverride-2">Primele cărămizi la temelia Academiei Române</span>, Braşov, 1936; <span class="CharOverride-2">LXXV de ani de la înfiinţarea Academiei Române. 1866–1941</span>, Bucureşti, 1941; Nicolae Lascu, <span class="CharOverride-2">Academia Română şi traducerile din clasicii antici</span>, Cluj, 1947; Anibal Teodorescu, <span class="CharOverride-2">Gânduri şi planuri pentru înfiinţarea Academiei Române</span>, Bucureşti, 1947; <span class="CharOverride-2">90 de ani de viaţă academică în ţara noastră</span>, Bucureşti, 1956; <span class="CharOverride-2">Académie de la République Socialiste de Roumanie. 1866–1966. Bref historique</span>, Bucureşti, 1966; <span class="CharOverride-2">Biblioteca Academiei. 1867–1967. Cartea centenarului</span>, Bucureşti, 1968; Alexandru Dobre, <span class="CharOverride-2">Idealul unităţii naţionale în cultura română</span>, Bucureşti, 1988; Ştefan Pascu,<span class="CharOverride-2"> Istoricul Academiei Române. 125 de ani de la înfiinţare. 1866–1991</span>, Bucureşti, 1991; Dorina N. Rusu, <span class="CharOverride-2">Istoria Academiei Române în date (1866–1996)</span>, Bucureşti, 1997; Alexandru Dobre, <span class="CharOverride-2">Folclorul şi etnografia sub protecţia Academiei Române</span>, Bucureşti, 2002; Ion Muşlea, <span class="CharOverride-2">Arhiva de Folclor a Academiei Române</span>, îngr. Ion Cuceu şi Maria Cuceu, pref. Ion Cuceu, Cluj-Napoca, 2003; Alexandru Dobre, <span class="CharOverride-2">Academia Română. Cercetarea şi punerea în valoare a culturii tradiţionale</span>, Bucureşti, 2004; Mihăilă, <span class="CharOverride-2">Scriitori</span>, <span class="CharOverride-2">485–502</span>; <span class="CharOverride-2">Academia Română. Discursuri de recepţie</span>, I–X, îngr. Dorina N. Rusu, pref. Eugen Simion, Bucureşti, 2005–2009; <span class="CharOverride-2">Academia Română. 1866–2006</span>, pref. Eugen Simion, Bucureşti, 2006;<span class="CharOverride-2"> <br />L’ Académie Roumaine et L’Institut de France. 1866–2006</span>,<span class="CharOverride-2"> </span>pref. Eugen Simion, Ionel Haiduc, Bucureşti, 2006; Dan Berindei, <span class="CharOverride-2">Istoria Academiei Române (1866–2006). 140 de ani de existenţă</span>, Bucureşti, 2006; <span class="CharOverride-2">Pagini din istoria Academiei Române (1866–1948). Acte, donaţii, discursuri, portrete şi evocări academice</span>, Bucureşti, 2007; Dorina N. Rusu, <span class="CharOverride-2">Patrimoniul Academiei Române. Donatori şi donaţii. 1860–1948</span>, Bucureşti, 2008; Nicolae N. Barbu, Mihail C. Barbu, <span class="CharOverride-2">Membrii Academiei Române: ierarhi, preoţi, diaconi, teologi nehirotoniţi şi profesori la instituţiile teologice din cadrul Bisericii Ortodoxe. Dicţionar</span>, Bucureşti, 2009; Alexandru Dobre, <span class="CharOverride-2">Academia Română, înalt şi reprezentativ aşezământ cultural–ştiinţific</span>, Bucureşti, 2009;<span class="CharOverride-2"> </span>Dorina N. Rusu, <span class="CharOverride-2">Dicţionarul membrilor Academiei Române, 1866–2010</span>, Bucureşti, 2010; Nicolae Edroiu, <span class="CharOverride-2">Comunicări academice (1970–2010)</span>, Cluj-Napoca, 2011; <span class="CharOverride-2">Relaţiile internaţionale şi Academia Română</span>, îngr. Ruxandra Iordache, Bucureşti, 2012;<span class="CharOverride-2"> Tezaurul Academiei Române</span>, vol. I–II, vol. III, partea 1, coordonatori Ionel Haiduc şi Păun Ion Otiman, Bucureşti, 2012.&#9;<span class="CharOverride-3">D.N.R.</span></p>
			<p class="Heuristica_PRIMUL_Semnat"><span class="titlu-12">ACADEMICA</span>, revistă de ştiinţă, cultură şi artă a Academiei Române înfiinţată la 17 august 1990. Cu o apariţie lunară, <span class="CharOverride-1">A.</span> este condusă de preşedintele Academiei Române, în calitate de director. După cum se menţionează în articolul-program al celui dintâi număr, este „o revistă generală a Academiei, ca for al ştiinţei şi culturii”, ce se adresează „unui public larg şi interesat în mişcarea ideilor româneşti şi universale”. Tot aici se precizează: „O asemenea revistă, distinctă de «Analele Academiei Române», va reflecta într-un mod mult mai operativ viaţa academică românească. Totodată, vor fi reluate comunicări, rapoarte, discursuri de recepţie, referate, documente, care nu au avut la vremea lor o cuprinzătoare circulaţie, însă care merită să fie aduse la lumină şi la o largă răspândire prin această revistă. Ea nu este numai a membrilor şi institutelor Academiei, ci a tuturor intelectualilor români, ca şi a celor care sunt interesaţi în gândirea novatoare românească” (Mihai Drăgănescu, <span class="CharOverride-2">Gânduri de început</span>). În aprilie 2002 a apărut primul număr al unei serii noi, revista căpătând şi o nouă înfăţişare, „un format şi o vestimentaţie mai apropiate de spiritul academic”. Totodată se afirmă că <span class="CharOverride-1">A.</span> „nu trebuie să publice numai ceea ce primeşte de la colaboratorii ei, trebuie să-şi construiască o strategie şi să propună, spre dezbatere, subiecte fierbinţi ale vieţii intelectuale”, urmând „să facă un efort pentru a fi, mai mult decât este acum, o revistă ştiinţifică şi culturală competitivă, deschisă, incitantă şi, pe deasupra, o revistă frumoasă” (Eugen Simion, <span class="CharOverride-2">Cuvânt înainte</span>). Sub titlul generic „Cronica academică”, se prezintă, succint, hotărârile adunărilor generale, principalele manifestări ştiinţifice ale Academiei, diversele ei acţiuni interne şi internaţionale şi, integral, lista lucrărilor distinse anual cu premii ale Academiei Române. Spaţii mai ample au fost rezervate prezentării vizitei la Academia Română a preşedintelui Italiei, Oscar Luigi Scalfaro (5/1998), a Sanctităţii Sale Bartolomeu I, patriarhul ecumenic al Constantinopolului (1–2/1999 şi 32/2004), a unei delegaţii a Institutului Franţei (24/2004) sau primirii, la Vatican, a unei importante delegaţii, în frunte cu Eugen Simion, preşedintele Academiei Române, de către Papa Ioan Paul al II-lea, cu ocazia înmânării însemnelor de membru de onoare al forului academic de la Bucureşti (1–2/2001). De asemenea, revista a informat prompt şi asupra altor momente de seamă ale Academiei Române. Astfel, s-a publicat protocolul încheiat cu Ministerul Cercetării şi Tehnologiei şi Ministerul Educaţiei Naţionale privind promovarea activităţii de educaţie, de cercetare ştiinţifică şi de dezvoltare tehnologică (12/1998), iar sub titlul <span class="CharOverride-2">Într-o Europă comună</span> <span class="CharOverride-2">academiile sunt aliate</span>, s-a scris despre alegerea Academiei Române  în conducerea ALLEA, alianţă a academiilor naţionale de ştiinţă şi artă din ţările europene (Maya Simionescu). S-au marcat, prin numere speciale (11/1991, 6–9/1996, 6/2001 etc.), aniversări ale înfiinţării instituţiei academice române, publicându-se date referitoare la momentele cele mai importante din istoria ei, medalioane ale unor membri titulari, corespondenţi şi de onoare, ale unor donatori de seamă, momente din activitatea filialelor şi a Bibliotecii Academiei Române. În rubrica intitulată „Sub cupola Aca&#173;de&#173;miei” sunt inserate fragmente ample din dările de seamă anuale, precum şi din discursurile de recepţie ori din prelegerile prezentate de unii oaspeţi străini ai Academiei Române. Astfel, în paginile revistei au fost reproduse fragmente din discursurile de recepţie ţinute de Virgiliu N. Constantinescu, Alexandru Balaban, Marius Sabin Peculea, Mircea Ioan Valentin Săndulescu, Păun Ion Otiman, Solomon Marcus, Mircea Maliţa, Dan Berindei, Răzvan Theodorescu, Eugen Simion, Marius Sala ş.a. În aceeaşi rubrică sunt prezentate, integral sau fragmentar, discursuri ale unor membri de onoare din străinătate, rostite cu ocazia primirii însemnelor Academiei Române: Maurice Druon (2/1996), Alexandru Şafran (10/1997), Philippe Roberts-Jones (9–10/1998), Pierre Messmer (7/2000), Manuel L<span class="CharOverride-5">Ó</span>pez Alvar (8–9/2000), Thierry de Montbrial (12/2000), Klaus Heitmann (12/2000) ş.a.; sunt publicate fragmente din discursurile altor personalităţi, oaspeţi ai Academiei Române, printre care Tibor Braun, directorul general adjunct al Bibliotecii Academiei Ungare de Ştiinţe (1/1995), Christopher Patten, membru al Consiliului Reginei, fost guvernator în Hong Kong (7–8/1998), Antonio Olinto, membru al Academiei Braziliene de Litere (7/2000), Matte Klinge, profesor la Universitatea din Helsinki (1–2/2001), Lydie Polfer, viceprim-ministru, ministrul Afacerilor Externe şi Comerţului Exterior, ministru al Funcţiunii Publice şi Reformei Administrative al Marelui Ducat Luxemburg (1/2002), Mohamed Laichoubi, ambasadorul Alge&#173;riei la Bucureşti (25/2004), Gabriel de Broglie, cancelarul Institutului Franţei (48–49/2006, 79/2008), Hélène Carrère d’Encausse, secretarul perpetuu al Institutului Franţei (48–49/2006), Evanghelos Moutsopoulos, membru al Academiei Elene (54–55/2006) ş.a. Revista a găzduit în paginile ei şi unele documente legate de istoricul Academiei Române. Între acestea, un loc aparte l-a ocupat discursul rostit de Elena Văcărescu cu ocazia primirii sale ca membru de onoare, o caldă pledoarie pentru modelul de „patriot autentic”, cel care, în concepţia sa, „ştie să ţină cumpăna dreaptă între elementul naţional şi factorul internaţional, cu rădăcini adânc înfipte în glia românească şi în substanţa trecutului” (10/1995). Încă de la apariţie, <span class="CharOverride-1">A.</span> şi-a făcut o datorie din a omagia pe marii înaintaşi ai culturii şi ştiinţei româneşti: Vasile Alecsandri, Lucian Blaga, Marin Preda, Tudor Vianu, Petre P. Negulescu, Gheorghe I. Brătianu, Eugen Bădărău, G. Călinescu, Nicolae Iorga, Ion Andreescu, M. Eminescu, Constantin Brâncuşi, Ion Heliade-Rădulescu, I.L. Caragiale, Spiru Haret, Virgil Vătăşianu, Nichita Stănescu, Alexandru Ciucurencu, Dumitru Stăniloae, Nicolae Cartojan, Athanase Joja, Anghel Saligny, Timotei Cipariu, George Enescu, Tudor Arghezi, Grigore Moisil, Traian Vuia, Dimitre Onciul, Ion Ghica, Nicolae Titulescu, B.P. Hasdeu, Nicolae Grigorescu, Constantin Noica, Eugen Ionescu, Dimitrie Cantemir, Emil Cioran, Emil Condurachi ş.a. De asemenea, acordă atenţie şi unor iluştri reprezentanţi ai culturii universale: Johann Wolfgang Goethe, A.S. Puşkin, Hans Christian Andersen, Leonardo da Vinci, Henri Poincaré, Emmanuel de Martonne, Nicholas Georgescu-Roegen, Béla Bartók, Charles Darwin ş.a. Totodată sunt marcate momente de seamă ale istoriei naţionale, fie prin publicarea unor articole scrise special pentru evenimentele aniversate, fie prin reproducerea, integrală sau parţială, a unor comunicări ţinute în Aula Academiei în cadrul unor sesiuni aniversare: 120 de ani de la cucerirea independenţei de stat a României, 80 de ani de la bătăliile de la Mărăşti, Mărăşeşti şi Oituz , 150 de ani de la Revoluţia de la 1848, 400 de ani de la unirea înfăptuită de Mihai Viteazul, 500 de ani de la moartea lui Ştefan cel Mare şi Sfânt, 140 de ani de la înfiinţarea Senatului României, 500 de ani de tipar românesc, 90 de ani de la Marea Unire, 150 de ani de la Unirea Principatelor etc. Numere speciale au fost consacrate lucrărilor unor simpozioane şi dezbateri organizate de Academia Română: <span class="CharOverride-2">Unita&#173;tea limbii române şi varietăţile ei locale</span> (1/1994), <span class="CharOverride-2">Academii în tranziţie</span> (7/1995), <span class="CharOverride-2">NATO</span> (11/1997), <span class="CharOverride-2">Politica sau politicile ştiinţei în pragul mileniului III</span> (7–8/1999), <span class="CharOverride-2">Rolul şi locul culturii în programul de dezvoltare a societăţii româneşti</span> (10–11/2000), <span class="CharOverride-2">Penser l’Europe</span> (2002, 2005, 2010), <span class="CharOverride-2">Romanitatea orientală</span> (11/2003), <span class="CharOverride-2">Religiile şi cultura europeană</span> (31/2004), <span class="CharOverride-2">Cuvintele autohtone, dovadă a unităţii dialectelor unităţii româneşti</span> (35/2005), <span class="CharOverride-2">Dezvoltarea rurală durabilă a României în contextul integrării europene </span>(43, 44/2005), <span class="CharOverride-2">Deziderate şi perspective ale cercetării în Academia Română</span> (50/2006) etc. Acestora li se adaugă un mare număr de articole semnate de membri ai Academiei Române, de cercetători ori de specialişti de seamă, care tratează diverse teme ale culturii şi ştiinţei: <span class="CharOverride-2">De la filosofie la ştiinţa mentalului</span>, <span class="CharOverride-2">Arta şi obiectivul estetic în viziune fenomenologică</span>, <span class="CharOverride-2">Energia în lume, în Europa, astăzi şi mâine</span>, <span class="CharOverride-2">Matematica şi fenomenologia</span>, <span class="CharOverride-2">Ştiinţă şi cultură fără frontiere</span>, <span class="CharOverride-2">Formarea economiei naţionale în condiţiile presiunii regionale</span>, <span class="CharOverride-2">Muzica de tradiţie bizantină în spaţiul spiritual românesc</span>, <span class="CharOverride-2">Ortodoxie şi religie</span>, <span class="CharOverride-2">Medicina la sfârşit de secol</span>, <span class="CharOverride-2">Protecţia mediului montan</span>, <span class="CharOverride-2">Descifrarea cărţii vieţii: structura genomului uman</span>, <span class="CharOverride-2">Învăţarea electronică în societatea cunoaşterii</span>, <span class="CharOverride-2">Protecţia atmosferei, o prioritate naţională şi </span><span class="CharOverride-2">globală</span>,<span class="CharOverride-2"> Cerce&#173;tarea ştiinţifică în </span><span class="CharOverride-2">Academia Română</span>, <span class="CharOverride-2">Educaţia, factor de promovare a sănătăţii</span>, <span class="CharOverride-2">Rolul României într-o Uniune Europeană de 27 de state</span>, <span class="CharOverride-2">Academia Română, reper intelectual şi moral al naţiunii</span>, <span class="CharOverride-2">Academia Română în contextul aderării la Uniunea Europeană</span>, <span class="CharOverride-2">Etica cercetării sau conduita</span> <span class="CharOverride-2">corectă în cercetarea ştiinţifică</span>, <span class="CharOverride-2">Reflecţii pe marginea şcolilor de înalte studii doctorale şi post</span><span class="CharOverride-2">doctorale în Academia Română</span> etc. Apar, de asemenea, comunicatele importante date de Academia Română referitoare la unele probleme stringente, precum proiectul de la Roşia Montană sau dezvoltarea urbanistică a Capitalei. Un loc aparte este rezervat prezentării unor lucrări fundamentale ale Academiei Române: tratatul <span class="CharOverride-2">Istoria Românilor</span> (11/2003), <span class="CharOverride-2">Caietele Eminescu</span> (46/2006), <span class="CharOverride-2">Biblia lui Petru Pavel Aron</span> (47/2006), <span class="CharOverride-2">Dicţionarul-tezaur al limbii române</span> (3–4/2010, 4–5/2011) ş.a. Fidelă obiectivelor iniţiale, revista include în fiecare număr un foarte bogat material ilustrativ, cel mai adesea inedit, reproducând fotografii, stampe, hărţi, fragmente de partituri, facsimile, pentru a face astfel cunoscută cititorilor o parte a patrimoniului Bibliotecii Academiei Române. Prin conţinutul său variat şi bogat, prin stilul elevat al articolelor, prin reproducerea unor imagini nu o dată inedite, revista <span class="CharOverride-1">A.</span> şi-a format un stil propriu, care o singularizează faţă de alte publicaţii de profil, conferindu-i un loc bine definit în peisajul publicistic românesc.&#9;<span class="CharOverride-4">D.N.R.</span></p>
			<p class="Heuristica_PRIMUL_Semnat"><span class="titlu-12">ACASĂ</span>,<span class="CharOverride-1"> </span>publicaţie apărută la Bucureşti între 5 martie şi 26 noiembrie 1990, ca „Supliment săptămânal «România liberă»“. Secretar de redacţie: Ştefan Răchită, urmat de Ion Perşinaru, Stelian Boşman şi Ştefan Ceteraş. Într-un posibil articol-program, Anton Uncu adresează un îndemn patetic şi deloc ridicol în contextul social–politic al momentului: „Haideţi acasă, oameni buni! Cu toată credinţa şi neuitarea, cu toată durerea şi speranţa. Acum!”. Rubricile stabile ale revistei sunt „Dialog cu ţara”, „Dialog cu lumea”, „Cultura noastră cea de toate zilele”, „Lumea creştină”, „Divertisment” etc. Versuri religioase semnează Adrian Popescu, proză umoristică – Constantin Vrânceanu, publicistică – Dumitru Stăniloae, Carmen Antohi-Mesaroş, Corneliu Vlad, Corneliu Antim, Ion Pavelescu. Sorin Dumitrescu oferă fragmente de jurnal, iar în foileton se tipăreşte un studiu al lui Al. Mironescu, <span class="CharOverride-2">Contribuţia ştiinţelor experimentale la problema epistemologică</span>. Numărul 4/1990 găzduieşte interviul pe care Octavian Ghibu, fiul lui Onisifor Ghibu, i-l dă lui Boris Buzilă cu accent pe activitatea tatălui său de după îndepărtarea din Universitatea clujeană în 1945. La rubrica „Onix” debutează o colecţie „de întâmplări stranii […], fictive sau reale, având ca elemente comune deschiderea spre fantastic”. Semnează Valentin Avram, Bogdan Ficeac ş.a. Numărul 5/1990 inaugurează rubrica „Arhiva istorică a «României libere»“, în cadrul căreia, printre altele, se publică documente vizând personalitatea mareşalului Ion Antonescu (<span class="CharOverride-2">Ion Antonescu în faţa istoriei</span>). Alţi colaboratori: Marcel Petrişor, Dan Laurenţiu.&#9;<span class="CharOverride-4">D.B.</span></p>
			<p class="Heuristica-PRIMUL"><span class="titlu-12">ACCADEMIA DI ROMANIA</span><span class="titlu-12 CharOverride-6">,</span> instituţie fondată în 1920 sub numele Şcoala Română din Roma. Printr-o lege din octombrie 1920 luau fiinţă două şcoli române, în Italia şi în Franţa. Obiectivele acestora, ce urmau să cuprindă trei secţii (istorico-arheologică, filologico-literară şi artistică), erau, în principal, de a iniţia cercetătorii români în ştiinţa, arta şi viaţa popoarelor italian şi francez, de a le permite studii în biblioteci şi arhive. Şcoala Română din Roma urmărea cu deosebire cercetările şi săpăturile arheologice din Italia şi din ţările mediterane, dar şi stabilirea de relaţii de reciprocitate cu şcolile arheologice din Roma şi Atena. Şcoala şi-a început efectiv activitatea la 1 noiembrie 1922, fiind pusă sub conducerea lui Vasile Pârvan, numit direct de Academia Română, căreia i se prezentau anual rapoarte referitoare la activitatea şcolii, dar şi la etapele ridicării localului pe terenul din Valle Giulia, dăruit guvernului român de Primăria Romei. Aici, cu sprijinul financiar al Băncii Naţionale a României, s-a construit, după planurile arhitectului Petre Antonescu, un palat destinat şcolii şi bibliotecii acesteia, inaugurat la 10 ianuarie 1933. Pe frontispiciul clădirii au fost aşezate, de o parte şi de alta a titulaturii, chipurile în relief ale lui Decebal şi Traian, sculptate de Mac Constantinescu; pe atic se află inscripţia <span class="CharOverride-2">Populus daco-romanus hanc sedem in Urbe Aeterna litteris et artibus faciendam curavit. MCMXXXII</span>. În impunătorul palat, aflat în centrul capitalei Italiei, s-a desfăşurat o activitate deosebit de bogată. În perioada cuprinsă între 1922 şi 1947 Şcoala Română din Roma a acordat burse în domeniul arheologiei, istoriei, filologiei şi al artelor frumoase. Membrii şcolii au fost aleşi dintre cei mai buni licenţiaţi ai universităţilor din Bucureşti, Iaşi, Cluj şi Cernăuţi, unii deveniţi ulterior personalităţi ale culturii române, între care Radu Vulpe, Ecaterina Dunăreanu-Vulpe, Vladimir Dumitrescu, Grigore Florescu, Dionisie Pippidi, Constantin Daicoviciu, Claudiu Isopescu, G. Călinescu, Alexandru Marcu, Ştefan Bezdechi, I.I. Russu, George Uscătescu, Haralambie Mihăescu, Gheorghe Ştefan, Dinu Adameşteanu, Virgil Vătăşianu, Grigore Ionescu, Horia Teodoru, Mac Constantinescu ş.a. Au fost studiate, printre altele, prezenţa în Italia a lui Vasile Alecsandri sau a lui Duiliu Zamfirescu, precum şi contribuţia unor italieni la cunoaşterea şi propăşirea României în secolul al XIX-lea: publicistul Giovenale Vegezzi-Ruscalla sau filologul Graziadio Isaia Ascoli (membri de onoare ai Academiei Române din 1869 şi, respectiv, 1877), ca şi raporturile culturale italo–române din timpul Evului Mediu şi chiar mai vechi. În 1924 a început aici seria conferinţelor susţinute de personalităţi precum Jérôme Carcopino, Émile Mâle, Giulio Quirino Giglioli, Adolfo Venturi, Vittorio Rossi, Ettore Pais, Roberto Paribeni ş.a. La conducerea şcolii s-au succedat, ca directori, specialişti de marcă: Vasile Pârvan (1922–1927), George G. Mateescu (1927–1929), Emil Panaitescu (1929–1941), Scarlat Lambrino (1941–1947), Alexandru Balaci (1970–1974), Zoe Dumitrescu-Buşulenga (1991–1997), Marian Papahagi (1997–1999), Mihai Bărbulescu (din 2008) ş.a. Sub auspiciile şcolii au apărut două publicaţii de prestigiu: „Ephemeris Dacoromana. Annuario della Scuola Romena di Roma” (1923–1945, zece numere), care reunea studii de istorie, arheologie, istoria artei şi arhitectură, filologie clasică şi modernă, şi „Diplomatarium italicum” (1925–1939, patru volume), unde se publicau co&#173;lecţii de documente referitoare la istoria şi cultura românilor, culese din bibliotecile şi arhivele italiene. Activitatea şcolii a fost întreruptă în perioada celui de-al Doilea Război Mondial şi până în 1969. Localul a fost refăcut şi a funcţionat, începând din 1969, ca Biblioteca Română din Roma. După 1989 a revenit la statutul iniţial. Pe lângă tradiţionalele activităţi de studiu şi cercetare, instituţia desfăşoară activităţi de promovare culturală, găzduind serate muzicale, expoziţii de artă sau colocvii culturale, evenimente literare de rezonanţă europeană, precum decernarea Premiului Unione Latina (scriitorului spaniol Gonzalo Torrente Ballaster) ori simpozioanele „Mircea Eliade – azi”, „Emil Cioran şi francofonia” etc. Instituţia a fost şi este frecventată de traducători şi profesori de literatură română: eminescologul Rosa Del Conte, traducătorul Marco Cugno, profesorul Giorgio Caragiani, dar şi numeroşi studenţi şi cercetători din universităţi şi institute de cercetare din România, cu deosebire din domeniile arheologiei, istoriei şi artelor frumoase. La rândul ei, biblioteca, unde se află peste 33 000 de volume, fiind cea mai mare bibliotecă din reţeaua institutelor culturale române de peste hotare, atrage în permanenţă specialişti din diverse domenii: istorie, literatură, arheologie, arte. Grija acordată bibliotecii a făcut să se reconstituie o bună parte a colecţiilor de carte veche de dinainte de 1947, îmbogăţite prin numeroase donaţii şi achiziţii. Continuând tradiţia imprimată de Vasile Pârvan, cel dintâi director al ei, institiţia reprezintă un reper important al vieţii ştiinţifice din Cetatea Eternă, asumându-şi, aşa cum sublinia Alexandru Marcu, „răspunderea menţinerii vii a unei conştiinţe care a constituit nu numai titlul de mândrie, dar însăşi temeinicia existenţei istorice a unui popor de muncitori şi ostaşi ai unei cauze care, rămânând naţională, a putut să se integreze totodată în liniile desfăşurării istorice a întregii Europe, ale acestei Europe, în care Roma, prin formele istorice noi, pe care le-a creat nu o dată, şi-a avut mereu de spus cuvântul”.</p>
			<p class="Heuristica___m_RPR"><span class="CharOverride-1">Repere bibliografice:</span> Ersilio Michel, <span class="CharOverride-2">Istituti stranieri di cultura. L’ Accademia Romena in Roma</span>, „L’Italia che scrive”, 1930, 12; Alexandru Marcu, <span class="CharOverride-2">Şcoala Română din Roma</span>, „Boabe de grâu”, 1930, 3; <span class="CharOverride-2">Şcoala Română din Roma. Accademia di Romania. Mostra de la sezione artist&#173;ica. Inaugurazione della nuova sede</span>, Roma, 1933; <span class="CharOverride-2">Două&#173;zeci de ani de activitate a Şcolii Române din Roma</span>, Bucu&#173;reşti, 1943; George Lăzărescu, <span class="CharOverride-2">Şcoala Română din Roma</span>, Bucureşti, 2002; Nicolae Lascu, <span class="CharOverride-2">Banca Naţională şi arhitectura</span>, Bucureşti, 2006, <span class="CharOverride-2">139–172</span>; Veronica Turcuş, <span class="CharOverride-2">Raporturile de tutelă dintre Academia Română şi primele generaţii de elevi ai Şcolii Române din Roma</span>, „Memoriile Secţiei de ştiinţe istorice şi arheologie”, 2007; Adrian Popescu, <span class="CharOverride-2">Academia de pe Gianicolo</span>, Bucureşti, 2008; Veronica Turcuş, <span class="CharOverride-2">Prolegomeni alla costruzione dell’</span><span class="CharOverride-2"> </span><span class="CharOverride-2">Accademia di Romania a Roma</span>, „Ephe&#173;meris Dacoromana”, 2011; Dorina N. Rusu, <span class="CharOverride-2">Şcoala Română din Roma („Accademia di Romania”)</span>, în <span class="CharOverride-2">Tezaurul Academiei Române</span>, II, Bucureşti, 2012, <span class="CharOverride-2">341–350</span>.&#9;<span class="CharOverride-3">F.B.</span></p>
			<p class="Heuristica_PRIMUL_Semnat ParaOverride-3"><span class="titlu-12">ACERA ROMÂNĂ</span>, revistă literară şi ştiinţifică apă&#173;rută la Bucureşti în ziua de 1 aprilie 1875. Redac&#173;to&#173;ri: Al. G. Drăghicescu şi D. Constantinescu. <span class="CharOverride-1">A.r.</span> adăposteşte primele producţii literare ale celor doi redactori, dintre care ultimul este viitorul scriitor D. Teleor. Aici Al. G. Drăghicescu publică versuri, o nuvelă, <span class="CharOverride-2">Teroarea nopţii în jurul camerei mele</span>, şi două traduceri din Victor Hugo: poeziile <span class="CharOverride-2">Floarea şi fluturul </span>şi <span class="CharOverride-2">Somnoroasa</span>, iar Teleor tipăreşte prima sa compunere în versuri, <span class="CharOverride-2">Magdalena. Poemă în opt cânturi</span>. &#9;<span class="CharOverride-4">R.Z.</span></p>
			<p class="Heuristica-PRIMUL"><span class="titlu-12">ACHIM, George</span> (27.II.1960, Şomcuta Mare), poet, critic literar. Este fiul Cristinei Achim (n. Toma), librar, şi al lui Ioan Achim, comerciant. Urmează cursurile Liceului „Ady–Şincai” din Cluj-Napoca (1975–1979), după care se înscrie la<span class="CharOverride-3"> </span>Facultatea de Filologie, secţia română–spaniolă, a Universităţii clujene (1979–1983) şi apoi la cea din Bucureşti, în cadrul căreia îşi susţine în 2001 şi doctoratul. Între 1980 şi 1983 e redactor la revista „Echinox”. Îşi începe cariera ca profesor de literatură română la liceul cu profil filologic<span class="CharOverride-3"> </span>din Satu Mare (1983–1990), fiind mai târziu redactor la ziarul „Dreptatea” din Bucureşti (1990) şi redactor-şef la săptămânalul „Epoca” (1990–1992). Din 1995 devine cadru didactic al Facultăţii de Litere a Universităţii de Nord din Baia Mare, la Catedra de literatură contemporană. Între 1996 şi 2000 a fost senator în Parlamentul României. Din 2008 până în 2012 funcţionează ca lector la Institut für Romanistik din Viena. Debutează cu poezie în „Tribuna” (1977) şi editorial cu grupajul de versuri Înălţarea la sunet, inclus în volumul colectiv <span class="CharOverride-2">Alfa </span>  ̕<span class="CharOverride-2">84. </span>Mai colaborează cu versuri şi articole la „România literară”, „Viaţa românească”, „Luceafărul”, „Steaua”, „Familia”, „Poesis”, „Transylvanian Review” ș.a. </p>
			<p class="Heuristica-BASE">Înclinat prin temperament spre ceremonial, fast şi ritualizare, <span class="CharOverride-1">A.</span> scrie o poezie livrescă şi elegiacă. Format la şcoala „Echinoxului” de la începutul anilor ̕80, autorul îşi tratează cu luciditate scrisul, luând distanţă faţă de sine şi de retorica propriului discurs, devalorizând „marile simboluri şi formule” (Al. Cistelecan). Este vorba de o criză a retoricii, nu de factură postmodernă prin epuizarea tuturor posibilităţilor scriiturii, ci „silnică, forţată, rezultat al unei cenzuri drastice, venite din exterior” (Ion Pop). Versurile din cartea de debut <span class="CharOverride-2">Dinspre ieri spre nicăieri</span> (1994) tematizează un inconfort existenţial transcris, în maniera specific optzecistă, prin oximoron şi antifrază. Ceea ce se reţine e cromatica decadentă a unei violenţe cu aspect estetizant: o mică pată roşie pe albul cămăşii magistrului marchează urma muşcăturii lui delicate dintr-un fruct copt. Publicat târziu, cel de-al doilea volum de poezie al lui <span class="CharOverride-1">A</span>., <span class="CharOverride-2">Dulceţuri din fructe târzii de pădure</span> (2010), se caracterizează şi el prin gustul pentru preţiozitate şi incantatoriu. Aici tensiunile se calmează însă şi convenţiile se încarcă afectiv. Cartea e construită din două cicluri distincte: <span class="CharOverride-2">Marmaţia</span>, o evocare cu accente autobiografice a spaţiului copilăriei, este alcătuită ca o galerie de portrete proiectată solemn, printr-o frazare a versului cu aspect ritualic, rememorarea locurilor şi a oamenilor căpătând irizări mitice. Mai realizat este ciclul <span class="CharOverride-2">Minunile vin înainte de înserare</span>, unde apar, prin proiecţia senzuală a unei iubiri târzii, rezonanţe lirice inedite. În critică <span class="CharOverride-1">A.</span> debutează cu un studiu intitulat <span class="CharOverride-2">Iluzia ipostaziată. Utopie şi distopie în cultura română</span> (2002), rezultat al unei cercetări doctorale a cărei miză principală o constituie distingerea noţiunilor utopie şi distopie. Interesul acestui text stă însă mai curând în încercarea de a cartografia formele genului în spaţiul românesc (A.E. Baconsky, Bujor Nedelcovici, V. Voiculescu, Oana Orlea, Alice Botez). Studiului teoretic i s-a adăugat o antologie din literatura secolului al XIX-lea, <span class="CharOverride-2">Un vis curioz. Pagini de utopie românească</span> (2003), în care autorul a recuperat proze mai puţin cunoscute (<span class="CharOverride-2">Un vis curioz</span> de George Melidon, <span class="CharOverride-2">Spiritele anului 3000</span> de Demetriu D. Ionescu, <span class="CharOverride-2">O călătorie în lună</span> de Alexandru Speranţa ş.a.), căutând să ilustreze predilecţia literaturii române pentru utopiile de tip canonic. <span class="CharOverride-2">Răsfăţuri şi melancolii </span>(2007) reconstituie în câteva eseuri consistente figurile unor autori moderni în jurul „temelor obsedante”, care antrenează în acelaşi timp biografia şi resorturile creatoare: Dan Botta, Radu Stanca, A.E. Baconsky, Emil Botta. În <span class="CharOverride-2">Revolte şi consimţiri </span>(2004), poeţii Geo Bogza, Gherasim Luca, B. Fundoianu, Ilarie Voronca, V. Voiculescu, Radu Gyr, Lucian Blaga, Constant Tonegaru, Dimitrie Stelaru devin ilustrări ale unor destine marcate de încercarea disperată de sfidare a istoriei. <span class="CharOverride-2">Experimente şi formule poetice româneşti din secolul XX </span>(2009) reia dezbaterea despre provocările avangardei româneşti în sfera ideologică şi în cea estetică, urmărind traiectoria acesteia către o devenire canonică, perspectivă din care sunt văzuţi cei mai de seamă poeţi ai mişcării. Se adaugă alte câteva studii consistente consacrate esteticii celor din Cercul Literar de la Sibiu ş.a.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Dinspre ieri spre nicăieri</span>, Cluj-Napoca, 1994; <span class="CharOverride-2">Iluzia ipostaziată. Utopie şi distopie în cultura română</span>, Cluj-Napoca, 2002; <span class="CharOverride-2">Revolte şi consimţiri. Poeţi români din secolul XX</span>, Cluj-Napoca, 2004; <span class="CharOverride-2">Răsfăţuri şi melancolii. Scriitori români din secolul XX</span>, Cluj-Napoca, 2007; <span class="CharOverride-2">Experimente şi formule poetice româneşti din secolul XX</span>, Baia Mare, 2009; <span class="CharOverride-2">Dulceţuri din fructe târzii de pădure</span>, Timişoara, 2010. <span class="CharOverride-1">Antologii:</span> <span class="CharOverride-2">Un vis curioz. Pagini de utopie românească</span>, Cluj-Napoca, 2003. </p>
			<p class="Heuristica___m_RPR"><span class="CharOverride-1">Repere bibliografice:</span> Laurenţiu Ulici, <span class="CharOverride-2">Paradoxul grămezii</span>,<span class="CharOverride-3"> </span>RL, 1985, 7; Al. Cistelecan, <span class="CharOverride-2">Disimulări şi nostalgii,</span><span class="CharOverride-3"> </span>LCF, 1994, 24; Virgil Mihaiu, <span class="CharOverride-2">Suflu poetic septentrional, </span>ST,<span class="CharOverride-2"> </span>1995, 3; Adrian Marino, <span class="CharOverride-2">Poezia politică</span>, „Cotidianul”, 1995, 61; Bogdan Alexandru Stănescu, <span class="CharOverride-2">Utopia, mai puţin în cultura română</span>, LCF, 2002, 36; Alexandra Olivotto, <span class="CharOverride-2">Utopia/ distopia bibliografică</span>, RL, 2002, 41;<span class="CharOverride-2"> </span>Alex. Ştefănescu, <span class="CharOverride-2">„Revolte şi consimţiri”</span>, RL, 2005, 9; Pop, <span class="CharOverride-2">Vocile</span> <span class="CharOverride-2">poeziei</span>, <span class="CharOverride-2">285–290</span><span class="CharOverride-7">;</span> Titu Popescu, <span class="CharOverride-2">În versuri largi şi maiestuoase</span>, ST, 2011, 3.&#9;<span class="CharOverride-3">L.Td.</span></p>
			<p class="Heuristica-PRIMUL"><span class="titlu-12">ACHIŢEI, Gheorghe</span> (14.II.1931, Dobreni, j. Neamţ – 16.VI.2011, București), estetician. A urmat liceul la Arad (până în 1951), apoi Şcoala de Literatură „M. Eminescu” (absolvită în 1954) şi Facultatea de Filologie a Universităţii bucureştene (1954–1959). Şi-a luat doctoratul în estetică la Universitatea „V.M. Lomonosov” din Moscova, devenind apoi profesor de estetică la Institutul de Arte Plastice „Nicolae Grigorescu” din Bucureşti, unde este şi rector între 1970 şi 1976. A fost redactor la „Contemporanul”, „Tânărul scriitor”, redactor-şef adjunct la „Luceafărul” (1965–1968) şi redactor-şef la „Amfiteatru” (1969–1974). A mai colaborat la „Revista de filosofie”, „Gazeta literară”, „Era socialistă” ş.a.</p>
			<p class="Heuristica-BASE">Estetician de formaţie marxistă, <span class="CharOverride-1">A.</span> abordează, în volumele <span class="CharOverride-2">Ce se va întâmpla mâine?</span> (1972) şi <span class="CharOverride-2">Artă şi speranţă</span> (1974), fenomenul artistic al secolului al XX-lea din perspectiva unei gândiri ce face eforturi notabile de a se elibera de dogmatismul epocii. Necesitatea reexaminării conceptelor estetice tradiţionale (<span class="CharOverride-2">techne</span>, <span class="CharOverride-2">ars</span>, <span class="CharOverride-2">mimesis</span>), în vederea stabilirii „locului şi rolului artei în societate”, conduce demersul interogativ, pe urmele lui Sigmund Freud, Herbert Marcuse, Erich Fromm sau Theodor W. Adorno, spre cele mai importante aspecte ale relaţiei dintre artă şi societatea industrială: noţiunea de kitsch, politizarea mesajului estetic, raportul dintre normal şi patologic în artă, rolul pieţei în impunerea valorii estetice. Problematica socialului în artă, definitorie pentru sfera de interes a autorului, este rezolvată totuşi, în sensul ideologiei leniniste, prin afirmarea rolului primordial al „angajării” şi „militantismului”. Volumul <span class="CharOverride-2">Frumosul dincolo de artă</span> (1988) este un manual de estetică în care sunt reluate şi adâncite atât noţiunile estetice clasice, cât şi, îndeosebi, subiectul graniţei dintre artă şi non-artă, ca şi „situaţiile estetice extraartistice” (artizanatul, vestimentaţia, designul).</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Problema categoriilor estetice, </span>Bucureşti, 1968; <span class="CharOverride-2">Frumosul şi valoarea estetică</span>, Bucureşti, 1968; <span class="CharOverride-2">Ce se va întâmpla mâine?</span>, Bucureşti, 1972; <span class="CharOverride-2">Artă şi speranţă</span>, Bucureşti, 1974; <span class="CharOverride-2">Dicţionar de estetică generală </span>(în colaborare), Bucureşti, 1972; <span class="CharOverride-2">Audiovizual şi diaporama</span> (în colaborare), coordonator Eugen Iarovici, Bucureşti, 1983; <span class="CharOverride-2">Estetica </span>(în colaborare), Bucureşti, 1983; <span class="CharOverride-2">Frumosul dincolo de artă</span>, Bucureşti, 1988.</p>
			<p class="Heuristica___m_RPR"><span class="CharOverride-1">Repere bibliografice: </span>Victor Ernest Maşek, <span class="CharOverride-2">„Ce se va întâmpla mâine?”</span>, „Revista de filosofie”, 1973, 6; Grigore Popa, <span class="CharOverride-2">„Artă şi speranţă”</span>, VR, 1976, 8; Grigore Smeu, <span class="CharOverride-2">Dincolo de artă, </span>RL, 1989, 20; <span class="CharOverride-2">Dicţ. scriit. rom.</span>, I, <span class="CharOverride-2">6–7</span>; Popa, <span class="CharOverride-2">Ist. lit.</span>, I, <span class="CharOverride-2">1079</span>; Scurtu, <span class="CharOverride-2">Contribuţii</span>, I, <span class="CharOverride-2">211–215</span>.&#9;<span class="CharOverride-3">L.H.</span></p>
			<p class="Heuristica_PRIMUL_Semnat"><span class="titlu-12">ACOLADA</span>, revistă apărută la Satu Mare, lunar, din octombrie 2007. Director general: Radu Ulmeanu; director: Gheorghe Grigurcu; redactor-şef: Petre Got (până la numărul 10/2012). Temporar, din redacţie face parte şi Ion Zubaşcu, ca redactor asociat (4 – 9/2008). Conform articolului-program alcătuit de Radu Ulmeanu, publicaţia, deschisă spre o maximă diversitate literară, se vrea „un proiect” transpus într-un „mănunchi de pagini tipărite în care se simt bine, alături unul de altul”, mulţi dintre scriitorii momentului. Este o deschidere ce se reflectă atât în varietatea rubricilor („Cronica literară”, „Actualităţi”, „Mişcarea prozei”, „Secvenţe”, „Flux–reflux”, „Itine&#173;rarii plastice”, „Desene în peniţă”, „Zigzaguri”), cât și în multitudinea colaboratorilor. Deloc provincială, <span class="CharOverride-1">A.</span> beneficiază de aportul unor autori însemnați din toate generațiile, oferind o privelişte largă și îndeajuns de complexă asupra fenomenului literar și cultural contemporan. Sunt publicate versuri de Ana Blandiana, care semnează în fiecare număr şi scurte eseuri, Gheorghe Grigurcu, Grigore Vieru, Şerban Foarţă, Horia Bădescu, Mircea Petean, Miron Kiropol, Aurel Dumitraşcu, Aurel Pantea, Andrei Zanca, Ion Cristofor, pre&#173;cum şi proză scurtă şi fragmente de roman de Alexandru George, Mircea Horia Simionescu (<span class="CharOverride-2">Dezlipim afişe</span>, <span class="CharOverride-2">Amintirile nasc pui vii</span>, <span class="CharOverride-2">Sfârşitul tripticului</span>), Constantin Abăluţă (<span class="CharOverride-2">Viaţa în trei litere – roman graffiti</span>, <span class="CharOverride-2">Întâmplări imaginare pe străzile Bucureştiului</span>), Adrian Alui Gheorghe (<span class="CharOverride-2">Recurs la Cartea numelor</span>), Radu Ulmeanu (<span class="CharOverride-2">Mărturii fel de fel</span>, fragment din romanul <span class="CharOverride-2">Chermeza sinucigaşilor</span>) ş.a. Apar, de asemenea, în foileton, fragmente din jurnalele lui Gabriel Dimisianu şi ale lui Alex. Ştefănescu. Cronica literară este susţinută constant de Gheorghe Grigurcu, semnatar și al multor altor articole pe diferite teme din actualitatea literară, culturală şi politică, și de Barbu Cioculescu, titular al rubricii „Flux–reflux”, unde se mai inserează studii, însemnări şi reflecţii. Constantin Trandafir comentează cu regularitate noutățile editoriale la rubrica „Mişcarea prozei”, alţi recenzenţi fiind Claudiu Groza, Constantin Cubleşan, Florica Bud, Ion Florea. Eseurile pe teme literare, artistice, sociologice, filosofice şi cultural-politice le aparţin Magdei Ursache, lui Sorin Lavric, Luca Piţu, Adrian Dinu Rachieru, Ovidiu Pecican, Nicolae Prelipceanu, Tudorel Urian, Ion Zubaşcu, Constantin Mateescu, Constantin Călin, Octavian Soviany ș.a. În cadrul unei rubrici ocazionale intitulate „Reevaluări”, Nicolae Florescu publică studii de istorie literară axate pe reinterpretarea biografiei şi operei unor scriitori ca Mihail Sadoveanu sau Geo Bogza. Alte materiale consistente semnează Barbu Cioculescu (<span class="CharOverride-2">Eminescu, ieri, azi, mâine</span>, <span class="CharOverride-2">Exilul între vocaţie şi destin</span>), Radu Mareş (<span class="CharOverride-2">Despre noul realism socialist</span>), Gabriel Dimisianu (<span class="CharOverride-2">Dosarul protocronismului</span>), Viorel Rogoz (<span class="CharOverride-2">Etnologul român în „epoca de aur”</span>), Angela Furtună, Mariana Şenilă-Vasiliu ș.a. Revista se remarcă, de asemenea, prin atenția acordată traducerilor, din lirica universală în special, însoţite, în cazul autorilor mai puţin cunoscuţi, de prezentări utile. Din dorința de a oferi o panoramă a fenomenului literar şi cultural românesc îndeosebi din perspectiva schimbărilor socio-politice postdecembriste, <span class="CharOverride-1">A.</span> găzduieşte interviuri cu scriitori din ţară şi din diaspora, printre care Gabriela Melinescu, Constanţa Buzea, Nicolae Breban, Gheorghe Schwartz, Irina Petraş, Nicolae Balotă, Bujor Nedelcovici, Ioana Pârvulescu, realizate de Anca Mateescu, Dora Pavel, Ion Zubaşcu, Lucia Negoiţă şi Sergiu Grigore. Incitante sunt și anchetele pe teme literare, în serial, realizate de Dora Pavel (<span class="CharOverride-2">„Spiritul vremii” – opţiune sau provocare?</span>, <span class="CharOverride-2">Jurnal de scriitor</span>, <span class="CharOverride-2">De amicitia</span>), de Ion Zubaşcu (<span class="CharOverride-2">Celebritatea</span>) sau de Gheorghe Grigurcu (<span class="CharOverride-2">A citi/ a scrie</span>), și care se bucură de participarea a numeroşi scriitori şi oameni de cultură. Bogatul sumar al publicaţiei mai cuprinde texte aniversare de Angela Furtună (<span class="CharOverride-2">Anul Paul Celan</span>, <span class="CharOverride-2">Zilele Monica Lovinescu</span>), pagini inedite din corespondenţa lui Horia Stamatu oferite de Nicolae Florescu, un manuscris inedit al lui Mircea Vulcănescu restituit de Isabela Vasiliu-Scraba, o cronică plastică ținută de Pavel Şuşară, una teatrală de Marina Constantinescu, una muzicală de Ada Brumaru şi sporadic o revistă a revistelor. Alţi colaboratori: Gabriel Chifu, Laszlo Alexandru, Liana Cozea, Alina Dragoş, Claudiu Soare, Alexandru Lungu, Cornelia Petrescu, Maria Niţu, Mariana Filimon.&#9;<span class="CharOverride-4">M.W.</span></p>
			<p class="Heuristica-PRIMUL"><span class="titlu-12">ACOSMEI, Constantin</span><span class="CharOverride-1"> </span>(26.XII.1972, Târgu Neamţ), poet. Este fiul Mariei (n. Timofte) şi al lui Constantin Acosmei, muncitor. Urmează școala generală în Valea Seacă, judeţul Neamţ (1979–1987), Liceul „Calistrat Hogaş” din Piatra Neamţ (1987–1991) şi Facultatea de Litere, secţia română–franceză, la Universitatea „Al. I. Cuza” din Iaşi (1992–1996). După absolvire se specializează în stilistică şi poetică în cadrul studiilor aprofundate organizate de aceeaşi universitate (1996–1997). Din 1998 este bibliotecar la Biblioteca Judeţeană „Gh. Asachi” din Iaşi. A debutat cu poezie la „Ateneu” în 1986. Mai colaborează la „Luceafărul”, „Poesis”, „Timpul”, „Observator cultural”, „ArtPanorama”, „Paradigma”, „Argeş”, „Tribuna”, „Mozaicul”, „Clouds Magazine”, „Res&#173;piro”, „Tiuk”, „Wienzeile” (Viena), „Circumference Magazine” (New York), „Columbia Poetry Review” şi „Beard of Bees” (Chicago). O scurtă perioadă este redactor la revista „Timpul” din Iaşi (2000). Din 1997 până în 2005 frecventează şedinţele grupării ieșene Club 8. În această calitate este şi cosemnatar al manifestului <span class="CharOverride-2">De ce un monguz vorbitor să fie mai prejos decât o pisică</span>, publicat în suplimentul „Vineri” al revistei „Dilema” (1998). Este prezent în câteva antologii, printre care <span class="CharOverride-2">Ozone Friendly. Iaşi. Reconfigurări literare</span> (2002), <span class="CharOverride-2">Hat jemand etwas gefragt? </span>(2003), <span class="CharOverride-2">Nasturi în lanul de porumb</span> (2008) şi <span class="CharOverride-2">Balkanische Alphabete: Rumänien</span> (2009). I s-au acordat mai multe premii, începând cu Premiul Asociaţiei Scriitorilor din Iaşi (1995).</p>
			<p class="Heuristica-BASE">În <span class="CharOverride-2">Jucăria mortului</span> (1995), singura carte a lui <span class="CharOverride-1">A.</span>, reluată în ediţii revăzute şi adăugite, autorul<span class="CharOverride-1"> </span>scrie ca şi cum ar fi înţeles deja totul şi găseşte inutilă orice problematizare suplimentară. Textele sunt dominate de un nihilism împins spre ultimele consecinţe, dar dezvăluit neostentativ. Poemele par relatarea unui fapt divers: „(musca amorţită/ care se plimba/ pe genunchii tăi/ a zburat şi mi s-a/ aşezat pe obraz)” (<span class="CharOverride-2">Ars amandi</span>). Gesturile simple, banale, anodine creează, prin acumulare progresivă, iluzia sensului. La <span class="CharOverride-1">A.</span>,<span class="CharOverride-1"> </span>nimicul e construit impecabil. Textul sugerează o sumă de scenarii absurde. Mortul din titlu este o metaforă pentru muţenia retorică apăsătoare: „(am scos câteva oase/ de sub saltea şi/ am făcut o morişcă/ în timp ce morişca/ se învârtea mi-am/ împachetat capul/ într-o coală de hârtie)” (<span class="CharOverride-2">Jucăria mortului</span>). Poemele din ciclul <span class="CharOverride-2">Relatări</span> par dicteuri naturaliste, transcrieri uniforme şi dezangajate ale unor evenimente altfel încărcate de dramatism: „Am dat pătura la o parte şi am început să culeg în/ palmă de pe cerşaf firmituri de pâine, fire de tutun, coji de var, unghii tăiate, o zgaibă uscată. Am adunat în chiuvetă hârtiile mototolite de sub pat şi le-am dat foc cu bricheta...”. Cinetica pronunţată a acestui tip de lirism contrazice, într-o oarecare măsură, starea de pasivitate a celui ce nu face altceva decât să îndosarieze fragmente din realitatea periferică. Dar tocmai acest contrast oferă cititorului calea de acces spre dimensiunea deziluzionată, demitizată şi anti-transcendentală a existenţei. <span class="CharOverride-2">Jucăria mortului</span> aduce o poezie suficientă sieşi, o carte dificil de autodepăşit.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Jucăria mortului</span>, Iaşi, 1995; ed. 2, Iaşi, 1998; ed. 3, Bucureşti, 2006; ed. 4, pref. Daniel Cristea-Enache, București, 2012.</p>
			<p class="Heuristica___m_RPR"><span class="CharOverride-1">Repere bibliografice:</span> Ovidiu Nimigean, <span class="CharOverride-2">Ispitirea lui Constantin Acosmei</span>, „Obiectiv”, 2002, 3; Nicoleta Cliveţ, <span class="CharOverride-2">Poezie şi ceva proză</span>, VTRA, 2003, 4–5; Dan Sociu, <span class="CharOverride-2">„Jucăria mortului”</span>, LCF, 2003, 31; Andrei Terian, <span class="CharOverride-2">Poezia în zdrenţe</span>, CLT, 2007, 11; Doris Mironescu, <span class="CharOverride-2">Poezia din care nu există ieşire</span>, SDC, 2007, 120; Ştefania Mincu, <span class="CharOverride-2">Douămiismul poetic românesc</span>, 2007, <span class="CharOverride-2">225–231</span>; Bodiu, <span class="CharOverride-2">Evadarea</span>, <span class="CharOverride-2">145–147</span>; Chioaru, <span class="CharOverride-2">Noi developări</span>, <span class="CharOverride-2">87–90</span>; Ilie, <span class="CharOverride-2">Dicţ. poeziei ieşene</span>, <span class="CharOverride-2">11–16</span>; Soviany, <span class="CharOverride-2">Cinci decenii</span>, II, <span class="CharOverride-2">193–195</span>.&#9;<span class="CharOverride-3">Ș.A.</span></p>
			<p class="Heuristica-PRIMUL"><span class="titlu-12">ÁCS Károly</span> (14.VII.1823, Kisbánkháza, Ungaria – 1.III.1894, Budapesta), traducător maghiar. Face studii juridice la Kecskemét şi Pesta, organizând, în timpul Revoluţiei de la 1848, o formaţie de gardişti naţionali. După depunerea armelor la Şiria, a fost închis, iar în 1852 condamnat la moarte pentru activitate revoluţionară, pedeapsa capitală fiindu-i apoi comutată în şase ani de închisoare. În temniţă a învăţat mai multe limbi, între care şi româna. A întocmit apoi lucrări de gramatică, precum şi un manual de conversaţie maghiar–german–român–ceh–sârb. </p>
			<p class="Heuristica-BASE">La îndemnul lui Jókai Mór,<span class="CharOverride-1"> Á.</span> a publicat în 1857, în gazeta „Magyar Sajtó”, articolul <span class="CharOverride-2">Román népköltészet</span>, o vreme unica sursă de informaţie pentru maghiari asupra poeziei populare româneşti. În acest articol s-a bizuit pe lucrările lui Wilhelm von Kotzebue, care publicase în limba germană scrieri elogioase despre Vasile Alecsandri şi despre balada populară românească. Între 1857 şi 1871 <span class="CharOverride-1">Á.</span> a colaborat cu traduceri din poezia populară română la diferite periodice („Magyar Sajtó”, „Vasárnapi Újság”, „Szépirodalmi kózlöny”, „Kalauz”, „Nővilag”, „Napkelet”, „A Hon”, „Igazmondó”), traduceri pe care ulterior le-a adunat în două broşuri: <span class="CharOverride-2">Virágok a román (oláh) nepkölteszet mezejéröl </span>(1858) şi <span class="CharOverride-2">Még három román népballada </span>(1871). Poeziile traduse făceau parte (cu puţine excepţii) din colecţia lui Alecsandri. Sunt prezentate astfel, pentru prima oară, cititorilor maghiari, alături de câteva cântece lirice, baladele <span class="CharOverride-2">Soarele şi Luna</span>, <span class="CharOverride-2">Mănăstirea Argeşului</span>,<span class="CharOverride-2"> Român Gruie Grozovanul</span>,<span class="CharOverride-2"> Blăstemul</span>,<span class="CharOverride-2"> Constantin Brâncoveanul</span>,<span class="CharOverride-2"> Toma Alimoş</span><span class="CharOverride-3">,</span><span class="CharOverride-2"> Ştefăniţă-Vodă</span>, <span class="CharOverride-2">Nălu&#173;ca</span>,<span class="CharOverride-2"> Codreanul</span>,<span class="CharOverride-2"> Şoimul şi floarea fragului</span>. De atunci au apărut alte versiuni, mai reuşite, ale acestor balade, dar meritul lui <span class="CharOverride-1">Á.</span> în ce priveşte prioritatea este incontestabil. A manifestat interes şi faţă de literatura română cultă; pe lângă tălmăcirea poemului <span class="CharOverride-2">Marioara Florioara</span> de V. Alecsandri (publicat în broşura din 1858), a pregătit manuscrisul unei antologii de transpuneri din literatura română, pe care a trimis-o în 1865 preotului reformat din Bucureşti Koós Ferenc, rugându-l să i-o înmâneze domnitorului Alexandru Ioan Cuza. Traducerile, ajunse la Dimitrie Bolintineanu, s-au pierdut după moartea acestuia. Contribuţia lui <span class="CharOverride-1">Á.</span> a rămas multă vreme uitată. </p>
			<p class="Heuristica___mici"><span class="CharOverride-1">Traduceri: </span><span class="CharOverride-2">Virágok a román (oláh) nepkölteszet mezejéröl </span>[<span class="CharOverride-2">Flori alese din câmpul poeziei populare româneşti</span>]<span class="CharOverride-2">,</span> Pesta, 1858; <span class="CharOverride-2">Még három román népballada </span>[<span class="CharOverride-2">Încă trei balade populare româneşti</span>], Pesta, 1871.</p>
			<p class="Heuristica___m_RPR"><span class="CharOverride-1">Repere bibliografice:</span> At. M. Marienescu, <span class="CharOverride-2">Realizări în domeniul raporturilor literare româno–maghiare</span>, GT, 1858, 1; Todor, <span class="CharOverride-2">Confluenţe</span>, <span class="CharOverride-2">344–348</span>; <span class="CharOverride-2">Új magyar életrajzi lexicon</span>, I, Budapesta, 2001, <span class="CharOverride-2">38–39</span>.&#9;<span class="CharOverride-3">O.K.</span></p>
			<div class="_idGenObjectLayout-1">
				<div id="_idContainer007" class="Basic-Graphics-Frame _idGenObjectStyle-Disabled">
					<div id="_idContainer005" class="Basic-Graphics-Frame">
						<div id="_idContainer004" class="_idGenObjectStyleOverride-1">
							<p class="Titlu-Nume-H">ACSAN, Ion</p>
							<p class="Titlu-mic-DATE">(7.II.1932, Bucureşti – 20.VI.2013, Bucureşti), poet, prozator, eseist, traducător, editor.</p>
						</div>
					</div>
					<div id="_idContainer006" class="Basic-Graphics-Frame">
						<img class="_idGenObjectAttribute-1" src="01_p_03-79_AaAd-web-resources/image/Acsan_Ionn.png" alt="" />
					</div>
				</div>
			</div>
			<p class="Heuristica-PRIMUL">Tatăl, Mihail Acsan, mic negustor până în 1945, a fost deportat în URSS, într-o mină de cărbuni din Donbass; pentru a-şi susţine familia, mama, Elena (n. Sütő), se angajează muncitoare într-o fabrică de încălţăminte. La Bucureşti, după desfiinţarea Lice&#173;ului „Sfântul Iosif” (1948), <span class="CharOverride-1">A.</span> a absolvit liceul (1951), urmând apoi cursurile Facultăţii de Filologie, secţia limbi clasice (1951–1955), concomitent cu cele ale Şcolii de Literatură „M. Eminescu” (1953–1955). După câteva luni petrecute în redacţia de scenarii a Centrului de Producţie Cinematografică Bucu&#173;reşti (1955), s-a transferat la Editura de Stat pentru Literatură şi Artă (ulterior Editura pentru Litera&#173;tură), unde a fost succesiv redactor la secţia de poezie (1956–1962) şi la „Biblioteca pentru toţi” (1963–1969). Din 1970 a fost lector principal la Editura Albatros, secţia de proză–poezie. A debu&#173;tat în „Tânărul scriitor” (1953) cu câteva poezii reproduse şi de „Almanahul tinerilor scriitori”. A mai colaborat la „Ateneu”, „Familia”, „Secolul 20”, „România literară”, „Viaţa românească”, „Orizont”, „Tribuna” ş.a. Primul volum, <span class="CharOverride-2">Primăvară cosmică, </span>i-a apărut în colecţia „Luceafărul” (1962), prefaţa fiind semnată de Eusebiu Camilar. </p>
			<p class="Heuristica-BASE">Încă de la început <span class="CharOverride-1">A. </span>încearcă să se emancipeze de sub influenţa clişeelor convenţionale ale vremii, prin binefăcătoarea influenţă a lui Ion Pillat (<span class="CharOverride-2">La derdeluş</span> – poeme într-un vers), Al. A. Philippide, Tudor Arghezi ş.a. Într-o antologie târzie, <span class="CharOverride-2">La poezie mă întorc mereu </span>(2008), cuprinzând poeme inedite vechi şi noi, multe resuscitând mituri şi simboluri, poetul pare a se regăsi pe sine în faptul de cultură (<span class="CharOverride-2">Iehova şi Adam, Cain şi Abel, Iov şi Prometeu, Dedal şi Icar, Pygmalion şi Galatheea, Întoarcerea lui Ulise în Itaca, Apostolul Toma</span> ş.a.). O poezie tonică, poetul fiind convins că „Nici calvarul nu-i o dramă/ Când porţi crucea de artist”, că versul va dăinui când este „cizelat în ametist”.<span class="CharOverride-2"> </span>S-a simţit atras şi spre proza pentru copiii de vârstă şcolară, tipărind câteva prelucrări ale unor basme orientale şi precolumbiene: <span class="CharOverride-2">Viteazul Jumătate</span> (1966), <span class="CharOverride-2">Poveşti nemuritoare</span> (1968), <span class="CharOverride-2">Vrăji&#173;torii faraonilor</span> (1995) ş.a. Dar a abordat şi subiecte originale în <span class="CharOverride-2">Povestirile unui şoarece de bibliotecă</span> (1985) şi <span class="CharOverride-2">Porumbeii Semiramidei</span> (1988), în care narează „isprăvile” vesele sau triste ale unui „şcolar din anticul Tomis, povestite de el însuşi”. Eseurile din <span class="CharOverride-2">Constelaţia corifeilor </span>(1984) familiarizează cititorii cu viaţa şi destinul literar al unor poeţi legendari: Orfeu, Amfion, Homer, Arhiloh, Sappho, Simonides, Empedocle. Partea cea mai cuprinzătoare a scrisului lui <span class="CharOverride-1">A.</span> o reprezintă traducerile, care i-au permis să-şi valorifice atât cunoştinţele din domeniul limbilor clasice şi moderne, cât şi experienţa editorială. În 1971 a tradus pentru prima oară în România <span class="CharOverride-2">Imnurile</span> atribuite lui Homer şi Orfeu, ulterior şi <span class="CharOverride-2">Argonauticele</span> lui Apollonios din Rhodos, epopee apărută parţial în 1976 şi integral în 1992. Hexametrul greco-latin din <span class="CharOverride-2">Imnuri</span> a fost echivalat cu macedonskianul vers de 17 silabe fără rimă, iar în epopee proza alternează cu pasajele versificate. De asemenea, a tălmăcit, din limba greacă, în versiuni remarcabile, opera istoriografică a lui Josephus Flavius (<span class="CharOverride-2">Istoria războiului iudeilor împotriva romanilor, Antichităţi iudaice</span>). Din literatura latină <span class="CharOverride-1">A.</span> s-a oprit asupra unor tragedii ale lui Seneca (<span class="CharOverride-2">Medeea </span>şi <span class="CharOverride-2">Octavia</span>) şi asupra câtorva episoade horaţiene (Horaţiu, <span class="CharOverride-2">Opera omnia</span>, II, 1980, în colaborare). Din literatura Egiptului antic <span class="CharOverride-1">A.</span> a optat pentru cântece şi imnuri sau pentru lirica de dragoste din vremea lui Ramses al II-lea, traduse şi ele pentru prima oară în româneşte – <span class="CharOverride-2">Poezia Egiptului faraonic</span> (1974, în colaborare cu Ion Larian Postolache). A alcătuit şi antologii tematice sau cu caracter de sinteză, unde include frecvent şi traduceri proprii: <span class="CharOverride-2">Legende mitologice din opera poeţilor greci şi latini</span> (1972), <span class="CharOverride-2">Prometeu – erou al literaturii universale </span>(1977), <span class="CharOverride-2">Orfeu şi Euridice în literatura universală</span> (1981), <span class="CharOverride-2">Poezia de dragoste a lumii</span> (1997), <span class="CharOverride-2">Poeme mistice ale Antichităţii </span>(2003; Premiul Asociaţiei Scriitorilor din Bucureşti). De asemenea, a îngrijit şi/sau prefaţat numeroase traduceri, mai vechi sau mai noi, precum şi câteva antologii din poezia română transpusă în alte limbi (M. Eminescu, Lucian Blaga, Tudor Arghezi).</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Primăvară cosmică</span>, pref. Eusebiu Camilar, Bucureşti, 1962; <span class="CharOverride-2">Viteazul Jumătate</span>, Bucureşti, 1966; <span class="CharOverride-2">Poveşti nemuritoare, </span>Bucureşti, 1968; <span class="CharOverride-2">Constelaţia corifeilor (Orfeu–Amfion–Homer–Arhiloh–Sappho–Simo&#173;nides–Empedocle)</span>, Bucureşti, 1984; <span class="CharOverride-2">Povestirile unui </span><span class="CharOverride-2">şoarece de bibliotecă</span>, Bucureşti, 1985; <span class="CharOverride-2">Porumbeii Semiramidei (Isprăvile unui şcolar din anticul Tomis, povestite de el însuşi)</span>, Bucureşti, 1988; <span class="CharOverride-2">Vrăjitorii faraonilor</span>, Bucureşti, 1995; <span class="CharOverride-2">50 de ani de traduceri din literaturile de limbă germană în limba română şi din literatura română în limba germană. 1945–1995, </span>Bucureşti, 1996; <span class="CharOverride-2">Eros, regele dezmăţului în tălmăciri necenzurate şi inedite din literatura greco-latină, </span>Bucureşti, 1998; <span class="CharOverride-2">Odiseea primilor corăbieri. Pe urmele vechilor expediţii marine</span>,<span class="CharOverride-2"> </span>Bucureşti, 2007; <span class="CharOverride-2">Troia asediată. Constelaţia eroilor</span>, Bucureşti, 2007; <span class="CharOverride-2">La poezie mă întorc mereu</span>, Bucureşti, 2008. <span class="CharOverride-1">Antologii: </span><span class="CharOverride-2">Legende mitologice din opera poeţilor greci şi latini, </span>pref. edit., Bucureşti, 1972; <span class="CharOverride-2">Prometeu – erou al literaturii universale</span>, pref. edit., Bucureşti, 1977; <span class="CharOverride-2">Orfeu şi Euridice în literatura universală</span>, introd. edit., Bucureşti, 1981; <span class="CharOverride-2">Poezia de dragoste a lumii</span>, pref. edit., Bucureşti, 1997; <span class="CharOverride-2">Poeme mistice ale Antichităţii</span>, pref. edit., Bucureşti, 2003.<span class="CharOverride-2"> </span><span class="CharOverride-1">Traduceri:</span> <span class="CharOverride-2">Antologia literaturii maghiare, </span>I, îngr. Constantin Olariu, pref. Mihai Beniuc, Bucureşti, 1965 (în colaborare); Terenţiu, Seneca, <span class="CharOverride-2">Teatru</span>, îngr. şi pref. Eugen Cisek, Bucureşti, 1966 (în colaborare cu Nicolae Teică); <span class="CharOverride-2">Din lirica japoneză, </span>îngr. trad.,<span class="CharOverride-2"> </span>pref. Vasile Nicolescu, Bucureşti, 1970 (în colaborare cu Dan Constantinescu, Ioanichie Olteanu ş.a.); Homer, <span class="CharOverride-2">Imnuri. Războiul şoarecilor cu broaştele. Poeme apocrife</span>, pref. trad., Bucureşti, 1971; ed. bilingvă (<span class="CharOverride-2">Imnuri–Imnoi</span>), pref. trad., Bucureşti, 1998; Orfeu, <span class="CharOverride-2">Imnuri</span>, pref. Zoe Dumitrescu-Buşulenga, Bucureşti, 1972; Seneca, <span class="CharOverride-2">Medeea</span>, Bucureşti, 1973; <span class="CharOverride-2">Poezia Egiptului faraonic</span>, pref. Constantin Daniel, Bucureşti, 1974 (în colaborare cu Ion Larian Postolache); Apollonios din Rhodos, <span class="CharOverride-2">Argonauticele (Epopeea Argonauţilor)</span>, pref. trad., Bucureşti, 1976; ed. (<span class="CharOverride-2">Peripeţiile corăbiei Argo. Argonauticele</span>), pref. trad., Bucureşti, 1992; <span class="CharOverride-2">Faraonul Keops şi vrăjitorii</span>,<span class="CharOverride-2"> </span>îngr. şi<span class="CharOverride-2"> </span>pref. trad. şi Constantin Daniel,<span class="CharOverride-2"> </span>Bucureşti, 1977 (în colaborare cu Constantin Daniel); Horaţiu, <span class="CharOverride-2">Opera omnia</span>, II, Bucureşti, 1980 (în colaborare); <span class="CharOverride-2">Tăbliţele de argilă. Scrieri din Orientul antic</span>,<span class="CharOverride-2"> </span>îngr. şi pref. trad. şi Constantin Daniel,<span class="CharOverride-2"> </span>Bucureşti, 1981 (în colaborare cu Constantin Daniel); <span class="CharOverride-2">Tanka-haiku. Antologie de poezie clasică japoneză</span>, îngr. şi pref. trad., Bucureşti, 1981 (în colaborare cu Dan Constantinescu); Hesiod, Orfeu, <span class="CharOverride-2">Poeme</span>, îngr. şi pref. trad., Bucureşti, 1987; <span class="CharOverride-2">Antologie de poezie rusă</span>, I–III, îngr. şi pref. Tatiana Nicolescu, Bucureşti, 1987; <span class="CharOverride-2">Ţara cireşilor în floare. Poezia Japoniei</span>, pref. Vasile Nicolescu, Bucureşti, 1995 (în colaborare cu Dan Constantinescu şi Ioanichie Olteanu); Flavius Josephus, <span class="CharOverride-2">Istoria războiului iudeilor împotriva romanilor</span>, pref. Răzvan Theodorescu, Bucureşti, 1997 (în colaborare cu Gheneli Wolf), <span class="CharOverride-2">Antichităţi iudaice</span>, pref. Răzvan Theodorescu, Bucureşti, 1999–2001, <span class="CharOverride-2">Autobiografie. Contra lui Apion</span>,<span class="CharOverride-2"> </span>îngr., trad.<span class="CharOverride-2">, </span>pref. Răzvan Theodorescu,<span class="CharOverride-2"> </span>Bucureşti, 2002; Philon din Alexandria, <span class="CharOverride-2">Viaţa lui Moise</span>, pref. Alexandru Barnea, Bucureşti, 2003, <span class="CharOverride-2">Scrieri istorice</span>, pref. Alexandru Barnea, Bucureşti, 2005: <span class="CharOverride-2">Magicienii egipteni şi vrăjitoarele tesaliene. Homo Magicus în Antichitate</span>, îngr. şi pref. trad., Bucureşti, 2005.</p>
			<p class="Heuristica___m_RPR"><span class="CharOverride-1">Repere bibliografice:</span> Nicolae Balotă, <span class="CharOverride-2">Homerice</span>, RL, 1971, 48; Veronica Porumbacu, <span class="CharOverride-2">Imnurile lui Orfeu</span>, CRC, 1973, 13; Dan Grigorescu, <span class="CharOverride-2">Prometeu</span>, CNT, 1977, 26; Nicolae Balotă, <span class="CharOverride-2">Avatarurile lui Prometeu</span>, RL, 1977, 33; Marcel Petrişor, <span class="CharOverride-2">Vitralii</span>, Bucureşti, 1978, <span class="CharOverride-2">99–101</span>; Gelu Ionescu, <span class="CharOverride-2">Orizontul traducerii</span>, Bucureşti, 1981, <span class="CharOverride-2">56–60</span>; Darie Novăceanu, <span class="CharOverride-2">„Antologie de poezie clasică japoneză”</span>, RL, 1982, 11; <span class="CharOverride-2">Dicţ. scriit. rom.</span>,<span class="CharOverride-2"> </span>I, <span class="CharOverride-2">7–9</span>;<span class="CharOverride-2"> </span>Iulian Sorin, <span class="CharOverride-2">„Antichităţi iudaice” de Josephus</span> <span class="CharOverride-2">Flavius</span> – <span class="CharOverride-2">o carte care transcende mileniile</span>,<span class="CharOverride-2"> </span>„Realitatea evreiască”, 2001, 152–153; Gheorghe Ceauşescu, <span class="CharOverride-2">Trei milenii de poezie</span> – <span class="CharOverride-2">„Poeme mistice ale Antichităţii”</span>, RL, 2005, 23; Simona Vasilache, <span class="CharOverride-2">Trecerea apelor</span>,<span class="CharOverride-2"> </span>RL, 2008, 6; Florentin Popescu, <span class="CharOverride-2">Un corăbier prin literaturile lumii</span>, „Oglinda literară”, 2010, 99.&#9;<span class="CharOverride-3">I.D.</span></p>
			<p class="Heuristica-PRIMUL ParaOverride-4"><span class="titlu-12">ACSINTEANU, George</span> (13.VII.1905, Frumu&#173;şi&#173;ca, azi Axintele, j. Ialomiţa – 14.XII.1987, Sibiu), prozator. Fiu al Elenei (n. Luca) şi al lui Constantin Acsinteanu, dulgher, <span class="CharOverride-1">A. </span>a urmat şcoala primară în satul natal, iar liceul la Bucureşti, Călăraşi şi Odorhei. O vreme învăţător, îşi completează studiile urmând Facultatea de Drept şi Facultatea de Litere la Bucureşti şi la Cernăuţi. Între 1928 şi 1930 a fost secretar şi bibliotecar al Institutului de Literatură condus de Mihail Dragomirescu. Câtva timp a lucrat ca redactor la Radio Bucureşti şi ca inspector al Fundaţiilor Regale. După război practică profesii  diverse: consilier juridic la Tulcea şi la Cernavodă ş.a. În 1925 <span class="CharOverride-1">A.</span> debutează cu versuri în revista „Cultura poporului” (Cluj). În acelaşi an publică în „Voinţa Ialomiţei”, „Dreptul Ialomiţei”, „Marea Neagră”, „Gloria Dobrogei”. A semnat şi Acs, G. Acs, Acsint, George Pandurul, George Axinteanu-Panduri. A mai colaborat cu proză, versuri, publicistică socială şi culturală la „Ritmul vremii”, „Falanga literară şi artistică”, „Familia”, „Universul literar”, „Cuvântul”, „Revista scriitoarelor şi scriitorilor români”, „Convorbiri literare”, „Revista Fundaţiilor Regale”, „Universul literar”, „Sfarmă-Piatră”, „Basarabia” ş.a. În 1941 a fost director al revistei „Pan”. </p>
			<p class="Heuristica-BASE"><span class="CharOverride-1">A. </span>a debutat editorial în 1930 cu romanul <span class="CharOverride-2">Piatra neagră</span>, ce purta o scurtă recomandare semnată de Liviu Rebreanu. Lipsit de unitate, romanul pare mai degrabă o culegere de povestiri al căror protagonist este un alter ego al autorului. Evoluţia personajului este urmărită din anul 1918, când copilul de unsprezece ani muncea pe moşia unui arendaş. Ajutat de învăţătoarea satului – acea „mucenică” născută pentru a aduce învăţătură oamenilor, model caracteristic într-o etapă a literaturii române –, ajunge el însuşi învăţător în sat. Drumul lui continuă la Bucureşti, unde devine corector de ziar, prilej pentru autor de a critica viaţa fără perspective a intelectualilor tineri de la oraş. Adevărata vocaţie a protagonistului este imaginată a se împlini într-o valoroasă operă de dramaturg. În roman analiza psihologică e inconsistentă, autorul limitându-se la o prezentare reportericească a evenimentelor. Cele două personaje a căror încărcătură sufletească este mai bine conturată sunt Ion Tudor şi Gheorghe nebunul, primul fiind, de altfel, introdus şi în următorul roman al lui <span class="CharOverride-1">A.</span>, <span class="CharOverride-2">Convoiul flămânzilor </span>(1935). Apărut în acelaşi an cu romanul <span class="CharOverride-2">Huliganii</span> de Mircea Eliade, <span class="CharOverride-2">Convoiul flămânzilor</span> încearcă abordarea aceleiaşi teme – destinul tinerei intelectualităţi văduvite de şansa împlinirii, însă nu reuşeşte să atingă profunzimea ideilor din <span class="CharOverride-2">Huliganii</span> („Este tema din <span class="CharOverride-2">Huliganii</span> lui Mircea Eliade redusă numai la aspectul economic”, spune G. Călinescu)<span class="CharOverride-2">.</span> Schimbările de situaţie, rapide, mai puţin plauzibile, servind tezei potrivit căreia binele învinge întotdeauna răul, apar mereu în roman. Abordarea didacticistă este vizibilă până şi în câteva titluri de capitole: <span class="CharOverride-2">Reînviere, A răsărit luceafărul de dimineaţă, Se prind din nou rădăcinile, A răsărit noul soare</span>. Cu toate acestea, imaginea vieţii studenţeşti din capitala României anilor ’30 din secolul trecut are şi unele accente de autenticitate, introducându-l pe cititor în atmosfera specifică perioadei. <span class="CharOverride-1">A.</span> a mai publicat culegeri de povestiri pentru copii, unde se îmbină tenta moralizatoare cu elemente de fabulos inspirate din folclor. Câteva reportaje de război consemnează faptele unei escadrile sanitare alcătuite din femei, a cărei misiune era de a transporta răniţii grav de pe front, <span class="CharOverride-2">Escadrila albă</span> (1937) stând şi la baza unui scenariu de film realizat de cineaşti italieni în colaborare cu cei români.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Piatra neagră</span>, pref. Liviu Rebreanu, Bucureşti, 1930; <span class="CharOverride-2">Povestiri pentru îngerii pământului</span>,<span class="CharOverride-2"> </span>Bucureşti, 1932; <span class="CharOverride-2">Convoiul flămânzilor</span>, Bucureşti, 1935; <span class="CharOverride-2">Prinţul </span><span class="CharOverride-2">Bărăganului</span>, Bucureşti, 1935; ed. București, 1943; <span class="CharOverride-2">Copilul norilor</span>, Bucureşti, 1936; <span class="CharOverride-2">Escadrila albă</span>, Bucureşti, 1937; <span class="CharOverride-2">Herculanele au răsărit din legendă</span>, Sibiu, 1939; <span class="CharOverride-2">Biruitorii, oameni cu suflet de zei</span>,<span class="CharOverride-2"> </span>I–II, Bucureşti, 1941–1942; <span class="CharOverride-2">Rex poeta Cotis</span>, pref. A. Rădulescu, Milano, 1976; <span class="CharOverride-2">Piatra neagră. Convoiul flămânzilor</span>, îngr. Ion Nistor, pref. Al. Piru, Bucureşti, 1990.</p>
			<p class="Heuristica___m_RPR"><span class="CharOverride-1">Repere bibliografice:</span> Lucian Boz, <span class="CharOverride-2">„Piatra neagră”</span>, RP, 1931, 3897; Pompiliu Constantinescu, <span class="CharOverride-2">„Piatra neagră”</span>, VRA, 1931, 164; Perpessicius, <span class="CharOverride-2">Opere</span>, IV, <span class="CharOverride-2">341–345</span>, XII, <span class="CharOverride-2">431–432</span>; Nicolae Roşu, <span class="CharOverride-2">Doi romancieri: T. C. Stan şi George Acsinteanu</span>, CL, 1935, 3–5; Călinescu, <span class="CharOverride-2">Ist. lit.</span> (1941), <span class="CharOverride-2">881</span>, <span class="CharOverride-2">Ist. lit. </span>(1982), <span class="CharOverride-2">967</span>; Nicolae Scurtu, <span class="CharOverride-2">Un prozator</span>, RL, 1988, 1; Z. Ornea, <span class="CharOverride-2">Ce reedităm?</span>, RL, 1990, 21; <span class="CharOverride-2">Dicţ. scriit. rom.</span>, I, <span class="CharOverride-2">9–10</span>; Popa, <span class="CharOverride-2">Ist. lit</span>., I, <span class="CharOverride-2">192</span>.&#9;<span class="CharOverride-3">O.I.</span></p>
			<p class="Heuristica_PRIMUL_Semnat"><span class="titlu-12">ACTA IASSYENSIA COMPARATIONIS</span>, publi&#173;&#173;&#173;caţie care apare la Iaşi, anual, din 2003, editată de Catedra de literatură comparată şi estetică din cadrul Facultăţii de Litere a Universităţii „Al. I. Cuza”. Revista a fost fondată de Ioan Constantinescu, iar din consiliul onorific au făcut sau fac parte Yves Chevrel, Eugen Simion, Henning Krauss, Dan Grigorescu, Adrian Marino, Hertha Perez, Mihai Zamfir, Paul Cornea, Andrei Hoişie, Livia Cotorcea, Elena-Brânduşa Steiciuc, Petruţa Spânu, Michel Otten, Czesław Grzesiak. Director: Viorica S. Constantinescu (din 2003); redactor-şef: Mihaela Cernăuţi-Gorodeţchi (2003–2011), Ana-Maria Constantinovici-Ştefan (din 2012); în diferite perioade, din redacţie au făcut parte Dragoş Carasevici, Alina Ţiţei, Livia Iacob, Nicoleta Cinpoeş, Cătălin Constantinescu, Adrian Crupa, Martin A. Hainz, Monika Reif-Hülser ş.a. Revista reia modelul practicat de „Acta Comparationis Litterarum Universarum”, editată de Hugo Meltzl von Lomnitz şi de Samuel Brassai, asumând programatic continuitatea: „Revista noastră intenţionează să continue, în cadre româneşti şi la dimensiuni universale, tradiţia celei mai vechi reviste de literatură comparată din lume, care a apărut la Cluj, în 1877. Temele abordate se vor înscrie în linia actualităţii eterne, favorizînd astfel dialogul culturilor în timp şi spaţiu.” <span class="CharOverride-1">A.I.C.</span> publică articole şi studii în română, engleză, franceză, spaniolă, italiană, respectând tradiţia şi – parţial – principiul poliglotismului, formulat de Hugo Meltzl: „a scrie despre o literatură în limba acelei literaturi”. Parte a unui efort mai larg, vizând o comparatistică supranaţională şi o deschidere specifică tendinţelor comparatiste de la începutul secolului al XXI-lea, un spaţiu generos este ocupat de studii şi eseuri de literatură comparată, de antropologie culturală, istoria ideilor, istoria mentalităţilor, grupate tematic: <span class="CharOverride-2">Occident/Orient</span>, <span class="CharOverride-2">Identitate/Alteritate</span>, <span class="CharOverride-2">Imagologia </span><span class="CharOverride-2">exodului</span>, <span class="CharOverride-2">Puterea</span>, <span class="CharOverride-2">Centru şi periferie</span>, <span class="CharOverride-2">Raţional–iraţional</span>, <span class="CharOverride-2">(Su)Râsul</span>, <span class="CharOverride-2">Alte lumi</span>, <span class="CharOverride-2">Măşti</span>, <span class="CharOverride-2">Rituri de trecere</span>. Structura sumarelor mai prevede o secţiune de recenzii, iar până în 2011 a avut şi o secţiune de traduceri. Numărul 6/2008 acordă un spaţiu generos evocării personalităţii ştiinţifice a comparatistului Ioan Constantinescu, dedicându-i articole semnate de Petruţa Spânu, Leonida Maniu, Constantin Dram, Sorina Bălănescu, Mihai Zamfir, Mihaela Cernăuţi-Gorodeţchi și Cătălin Constantinescu. De-a lungul vremii contribuie cu studii Yves Chevrel (<span class="CharOverride-2">Littératures européennes, littérature européenne?</span>), Armando Gnisci (<span class="CharOverride-2">Scrivere l’esodo tra i secoli</span>), Viorica S. Constantinescu (<span class="CharOverride-2">Despre bine şi frumos în „Biblie”</span>), Christian Tamas (<span class="CharOverride-2">L’uomo interiore – itinerario mistico</span>), Iulian Costache (<span class="CharOverride-2">Identitatea culturală şi jocurile alterităţii</span>), Henning Krauss (<span class="CharOverride-2">Denken macht glücklich: Positionen der französischen Aufklärung</span>), Pascal Gin (<span class="CharOverride-2">Media Imaging Literary Canada: Migrancy as a Visible Sign of Globality</span>), Mihaela Cernăuţi-Gorodeţchi (<span class="CharOverride-2">Exod şi exil în</span> legendarium<span class="CharOverride-2">-ul lui Tolkien</span>), Neil B. Bishop (<span class="CharOverride-2">Exode exiliare:</span> „<span class="CharOverride-2">Le Printemps de Catherine” d’Anne Hébert</span>), Marina Cap-Bun (<span class="CharOverride-2">The Metafictions of Power in I.L. Caragiale’s Theatre</span>), Teodoro Pablo Lecman (<span class="CharOverride-2">Notas sobre el poder o algunas observaciones sobre la idea de poder</span>), Alina Crihană (<span class="CharOverride-2">Imaginarul puterii în romanul generaţiei ’60</span>), Olivier Leplatre (<span class="CharOverride-2">Le pouvoir et ses fictions dans les</span> <span class="CharOverride-2">fables de La Fontaine</span>), Romaniţa Constantinescu (<span class="CharOverride-2">Der fruchtbare Augenblick. Eine medientheoretische Untersuchung</span>), Czesław Grzesiak (<span class="CharOverride-2">L’Autoreflexion critique de Robert Pinget et de ses personnages-écrivains: d’un projet inconscient </span><span class="CharOverride-2">à</span><span class="CharOverride-2"> une écriture consciente</span>), Petruţa Spânu (<span class="CharOverride-2">Raţional–iraţional în hortomania prinţului de Ligne</span>), Velichka Ivanova (<span class="CharOverride-2">L’Irrationnel de l’histoire chez Milan Kundera et Philip Roth</span>), Dana Diaconu (<span class="CharOverride-2">El descenso a los infiernos, en los arrables de la irracionalidad. Apuntes para una lectura paralela: Veracruz desde la cueva de Montesinos</span>), Ilinca Ilian (<span class="CharOverride-2">Creación de la identidad cultural: el destino de la cultura latinoamericana</span>). Alţi colaboratori: Robert Lazu, Radu Cinpoeş, Raymond Delambre, Claudiu T. Arieşan, Martin A. Hainz, Sarah K. Cantrell, Renata Bizek-Tatara, Katarzyna Blazejewska, Simona Pollicino, Stephanie Laine, Adama Samako, Gaëlle Fourès-Legrand, Christophe Luzi, Owen Hickey, Marco Settimini.&#9;<span class="CharOverride-4">C.Ct.</span></p>
			<div class="_idGenObjectLayout-1">
				<div id="_idContainer010" class="Basic-Graphics-Frame _idGenObjectStyle-Disabled">
					<div id="_idContainer008" class="Basic-Graphics-Frame">
						<p class="Titlu-Nume-H">ACTERIAN, Arşavir</p>
						<p class="Titlu-mic-DATE">(18.IX.1907, <br />Constanţa – 17.IX.1997, Bucureşti), publicist, memorialist. </p>
					</div>
					<div id="_idContainer009" class="Basic-Graphics-Frame">
						<img class="_idGenObjectAttribute-1" src="01_p_03-79_AaAd-web-resources/image/Acterian_Ardsavir.png" alt="" />
					</div>
				</div>
			</div>
			<p class="Heuristica-PRIMUL">Mama, Haiganuş (n. Benlian), venise în Dobrogea din Kayseri, localitate din Turcia, iar tatăl, Aram Acterian, tot de origine armeană, contabil la un magazin de manufactură, se lansase în comerţul cu cereale; prenumele lui <span class="CharOverride-1">A.</span> la naştere: Arşavir Nazaret. Urmează şcoala evanghelică din oraşul natal, după care este înmatriculat, ca şi fratele său mai mare, Haig Acterian, la Liceul „Spiru Haret” din Bucureşti. Dându-şi bacalaureatul în 1929, se înscrie la Facultatea de Drept. Şi-a luat licenţa în octombrie 1933, iar după absolvire, fire nepractică, a avut îndeletniciri modeste – secretar de avocat, redactor la <span class="CharOverride-2">Enciclopedia României </span>(coordonată de Dimitrie Gusti), referent la Oficiul de Studii al Ministerului de Finanţe. Luat de val, priveşte cu simpatie mişcarea legionară, fără să se implice, el fiind un adept al lui Gandhi. Vor veni, odată cu războiul, ani grei pentru <span class="CharOverride-1">A.</span>: dispariţia pe front a lui Haig, mai târziu maladia şi sfârşitul surorii lor, Jeni Acterian (căreia avea să-i publice, în 1991, jurnalul). Între 1946 şi 1949 lucrează la un anticariat deschis împreună cu C.A. Donescu. Pentru „complot împotriva ordinii publice”, va fi întemniţat între anii 1949 şi 1953, apoi din nou între 1959 şi 1964 în lotul Noica–Pillat. În intervalul dintre cele două detenţii îşi câştigă existenţa ca ajutor de mozaicar, librar şi anticar, statistician şi documentarist la Centrul de Hematologie din Bucureşti. A debutat, încă de pe băncile şcolii, în 1928, la „Vlăstarul”, colaborând, în continuare, la foarte multe publicaţii, printre care „Vremea” (face parte din redacţie), „Fapta”, „Discobolul”, „Ideea românească” ş.a. A mai semnat cu pseudonimele Ahaşverus, Alexandru Argeşiu, Alexandru Cârjeu, Arşavir Emin, Dumitru Georgescu, A. Gheorghe, Aristide Manu, N. Ar. Manu, Al. Manu, A. N. Suitariu, Ulysse, Alex. Vasia, Gheorghe Zamfir. După revenirea în presă, a publicat îndeosebi amintiri. Abia în 1992 îi apar primele cărţi semnificative – <span class="CharOverride-2">Jurnalul unui pseudo-filosof</span> şi <span class="CharOverride-2">Privilegiaţi şi năpăstuiţi</span>, urmate de <span class="CharOverride-2">Cum am devenit creştin</span> (1994), <span class="CharOverride-2">Jurnal în căutarea lui Dumnezeu</span> (1994), <span class="CharOverride-2">Despre mirare</span> (1996), <span class="CharOverride-2">Portrete şi trei amintiri de puşcăriaş</span> (1996). În 1992 i s-a decernat un premiu al Uniunii Scriitorilor. </p>
			<p class="Heuristica-BASE">Formula care i se potriveşte lui <span class="CharOverride-1">A.</span> este aceea a jurnalului. Trăite autentic, şi nu mimate livresc, neliniştile sale de „pseudo-filosof” frământat de dileme privesc moartea, absolutul, existenţa lui Dumnezeu. Într-o lume pecetluită de „veşnica taină”, omul, „finit” în alcătuirea lui, nu poate decât să bâjbâie printre atâtea lucruri „insondabile şi minunate”. Tot ce obţine el este un „sens împăienjenit”. Sondând cu încăpăţânare insondabilul, vânătorul de năluci, care nu-şi pierde simţul relativităţii, scapă de anxietăţi şi printr-un surâs nastratinesc, prin (auto)ironie, dar mai ales prin replierea în credinţă. Dacă filosofarea se pierde în prelungi bâjbâiri printre indescifrabile noime, credinţa incendiază orizontul mirării cu luminoase viziuni: „Orice miracol e cu putinţă într-o lume creată din miracol, lume care nu există decât prin miracol”. Citită astfel, existenţa (re)capătă un sens, încetând să mai apară ca o farsă (eventual tragică) şi ieşind, preţ de o iluminare, de sub robia deşertăciunii. Impalpabilul deşteaptă poetice fioruri: „totul e minune”. Este, în infinitul tainei, destăinuirea care pe <span class="CharOverride-1">A.</span>, ca „(pseudo)filosof”, îl axează. Cu timpul, memorialistul, fără a pierde plăcerea de a filosofa, se obişnuieşte să ia lucrurile aşa cum sunt, fie că e vorba de suferinţă, de dificultăţile solitudinii sau de trecerea în nefiinţă. Un relief de o cuceritoare expresivitate capătă textul în secvenţele de portretistică. Prietenii (Mircea Eliade, Emil Cioran, Eugen Ionescu, Emil Botta, Petre Ţuţea, Constantin Noica), ca şi alţi scriitori sunt evocaţi, cordial sau afectuos-ironic, în instantanee vii, cu o tentă de pitoresc. În comentariile de artă <span class="CharOverride-1">A.</span> are opinii de om care gândeşte de multe ori în răspăr cu părerile îndeobşte admise. Privirea lui e clară (şi dornică de claritate), ascuţită şi, în afara oricărei ostentaţii, nonconformistă. Când nu pricepe ceva, nu se sfieşte s-o spună neted. E, în felul lui, un comentator incomod.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Jurnalul unui pseudo–filosof</span>, Bucureşti, 1992; <span class="CharOverride-2">Privilegiaţi şi năpăstuiţi</span>,<span class="CharOverride-2"> </span>postfaţă Mircea Zaciu, Iaşi, 1992; <span class="CharOverride-2">Cum am devenit creştin</span>, Bucureşti, 1994; <span class="CharOverride-2">Jurnal în căutarea lui Dumnezeu</span>, Iaşi, 1994; <span class="CharOverride-2">Despre mirare</span>, Bucureşti, 1996; <span class="CharOverride-2">Portrete şi trei amintiri de puşcăriaş</span>, Bucureşti, 1996; <span class="CharOverride-2">Neliniştile lui Nastratin. Pagini de jurnal (1967–1982)</span>, îngr. şi pref. Florin Faifer, Iaşi, 2000; <span class="CharOverride-2">Amintiri despre Nicolae Steinhardt</span>, îngr. şi pref. Fabian Anton, Cluj-Napoca, 2002; <span class="CharOverride-2">Cioran, Eliade, Ionesco</span>, îngr. Fabian Anton, pref. Mihai Şora, Cluj-Napoca, 2003; <span class="CharOverride-2">Corabia nebunilor</span>, Bucureşti, 2006; <span class="CharOverride-2">Intelectualitatea interbelică între ortodoxie şi tradiţionalism</span>, îngr. Fabian Anton, cuvânt înainte Eugen Ionescu, Bucureşti, 2008; <span class="CharOverride-2">Jurnal. 1929–1945/1958–1990</span>, cuvinte de întâmpinare Bedros Horasangian şi Florin Faifer, Bucureşti, 2008.</p>
			<p class="Heuristica___m_RPR"><span class="CharOverride-1">Repere bibliografice:</span> Ioana Bot, <span class="CharOverride-2">A citi, a trăi, a scrie</span>, TR, 1992, 46–47; Cornel Ungureanu, <span class="CharOverride-2">Arşavir şi alţi bătrâni de ispravă</span>, O, 1993, 6; Ioana Pârvulescu, <span class="CharOverride-2">Un neobişnuit „om obişnuit”</span>, RL, 1994, 38; Octavian Soviany, <span class="CharOverride-2">Iarăşi fraţii Acterian</span>, CNT, 1996, 19; Mircea Zaciu, <span class="CharOverride-2">Scrisori nimănui</span>, Oradea, 1996, <span class="CharOverride-2">121–126</span>; Alexandru Paleologu, „<span class="CharOverride-2">Arşavir era cel mai bun dintre noi. Asta înseamnă şi cel mai inteligent</span>”, „Ararat”, 1997, 8; Eugenia Vodă, <span class="CharOverride-2">Misterul Arşavir</span>, RL, 1997, 39; George, <span class="CharOverride-2">Reveniri, 216–220</span>; Ornea, <span class="CharOverride-2">Portrete</span>, <span class="CharOverride-2">281–286</span>; Faifer, <span class="CharOverride-2">Faldurile</span>, <span class="CharOverride-2">48–57</span>; Simion, <span class="CharOverride-2">Ficţiunea</span>, III, <span class="CharOverride-2">287–292</span>; Oana Soare, <span class="CharOverride-2">În umbra celorlalţi</span>, CC, 2004, 3; Mihăilescu, <span class="CharOverride-2">Lit. rom. postceauşism</span>, I, <span class="CharOverride-2">27–39</span>; Manolescu, <span class="CharOverride-2">Istoria, 1424</span>; Gheorghe Grigurcu, <span class="CharOverride-2">Un „trăirist”</span>, RL, 2009, 17; Dana Pârvan-Jenaru, <span class="CharOverride-2">O viaţă pentru un jurnal</span>, RL, 2009, 48; Elvira Sorohan, <span class="CharOverride-2">Jurnalul unui filosof timid</span>, CL, 2010, 2; <span class="CharOverride-2">Prigoana</span>, ed. 2, coordonator Mihai Giugariu, Bucureşti, 2010, <span class="CharOverride-2">passim.&#9;</span><span class="CharOverride-3">F.F.</span></p>
			<div class="_idGenObjectLayout-1">
				<div id="_idContainer013" class="Basic-Graphics-Frame _idGenObjectStyle-Disabled">
					<div id="_idContainer011" class="Basic-Graphics-Frame">
						<p class="Titlu-Nume-H">ACTERIAN, Haig</p>
						<p class="Titlu-mic-DATE"><span class="CharOverride-1"> </span>(5.III.1904, <br />Constanţa –1943?), <br />poet, eseist.</p>
					</div>
					<div id="_idContainer012" class="Basic-Graphics-Frame">
						<img class="_idGenObjectAttribute-1" src="01_p_03-79_AaAd-web-resources/image/Acterian_Haig.png" alt="" />
					</div>
				</div>
			</div>
			<p class="Heuristica-PRIMUL">Părinţii lui erau Haiganuş (n. Benlian) şi Aram Acterian, comerciant; prenumele la naştere: Haig Garabet. Urmează şcoala primară şi apoi, din toamna lui 1915, Liceul „Mircea cel Bătrân” în oraşul natal. În 1917 este înscris la Liceul „Spiru Haret” din Bucureşti, iar în 1923 devine student la Facultatea de Filosofie. Urmează în paralel, din 1924, şi Conservatorul de Artă Dramatică, ale cărui cursuri le va absolvi în 1927, fiind angajat în Compania Bulandra. Îl atrăgea actoria, dar şi mai mult direcţia de scenă. În 1929 pleacă la studii, la Viena şi la Berlin, unde intră în relaţii cu Max Reinhardt. Se împrieteneşte cu Gordon Craig şi între cei doi se poartă o corespondenţă bogată privind concepţia lor despre arta dramatică. În 1934 se afla la studiourile Cinecittà din Roma. Se cunosc şi scrisorile din aceeaşi perioadă (1934–1935), schimbate de <span class="CharOverride-1">A.</span> cu Marietta Sadova, soţia sa. În 1932 se numără printre iniţiatorii Asociaţiei de Arte, Litere şi Filosofie Criterion. Deşi iniţial ar fi fost simpatizant al stângii comuniste (după mărturia lui Mihail Sebastian), după ce devine discipol al lui Nae Ionescu orientarea sa politică se modifică, mergând spre extrema dreaptă. În 1940, după venirea la putere a legionarilor, este numit director la Teatrul Naţional din Bucureşti, pornind la drum cu gânduri mari (între altele, iniţiază Muzeul Teatrului). La începutul anului 1941 este arestat, judecat şi condamnat de Tribunalul Militar la doisprezece ani închisoare corecţională. În puşcăria din Lugoj rămâne doi ani, timp în care redactează o monografie despre Molière. Trimis pe front, rănit în luptele din Cuban în prima decadă a lunii august 1943, pare-se că a reuşit să se salveze, nefiind găsit printre cei căzuţi, cum rezultă dintr-o carte poştală trimisă de un camarad de front Mariettei Sadova. <span class="CharOverride-1">A.</span> a debutat, cum o va face şi fratele său, Arşavir, la revista şcolară „Vlăstarul” (1925), unde figura printre redactori. Vor urma alte colaborări, la „Revista universitară”, în timpul studenţiei, apoi la „Est-West”, „Sinteza”, „Săptă&#173;mâna literară”, „Vremea”, „Ultima oră”, „Floarea de foc”, „Reporter”, „Ararat”, „Revista Fundaţiilor Regale”, „Ani”, „Ideea românească”, „Buna Vestire”, „Rânduiala”, „Cuvântul”, „Axa”, „Universul literar” ş.a. Proză, note de drum, scrisori aveau să-i apară, după multă vreme, prin grija lui Arşavir Acterian, în „Steaua”, „Studii şi cercetări de istoria artei”, „Apostrof”, „Litere, arte &amp; idei”, „Echidistanţe”. </p>
			<p class="Heuristica-BASE">În afara câtorva articole (despre muzică, artele plastice, literatură), <span class="CharOverride-1">A.</span> manifestă la început o înclinare pentru poezie. Volumul <span class="CharOverride-2">Agonia</span> (1929), ca şi placheta <span class="CharOverride-2">Urmare</span> (1936) sunt semnate cu pseudonimul Mihail. Este o poezie de atmosferă mistică, înstelată de o simbolistică pur creştină. Între fervoarea credinţei şi îndoiala crispantă, între chemarea iubirii şi semnele premonitorii ale morţii, se consumă trăirile unui spirit mereu supus tensiunilor divergente, căutându-şi izbăvirea în smerenia rugăciunii, în reculegerea pioasă, într-un ritual ce se confundă cu invocarea, cât anxioasă, cât elegiacă, a divinităţii. În aceeaşi formă de expresionism liric, dar excesiv complicată, poemele din <span class="CharOverride-2">Urmare</span> intonează, în modulări liturgice, „psalmi cântând a moarte” şi „a rea vestire”. Transpuşi într-un discurs eliptic şi cam uscat, psalmii lui Mihail exprimă sforţarea orgolioasă a unui bântuit şi, nu mai puţin, a unui avid de a se proiecta pe sine în metafizic. În contrabalans, pastelurile sunt calme, contemplative, fără contorsiuni agonice. Dominanta eseisticii lui <span class="CharOverride-1">A.</span> o reprezintă teatrul. Pariul teoreticianului, care se lasă uneori pradă unei beţii a conceptelor, este acela de a desluşi înţelesurile ţinând de „gestul spiritual al artei”, care se dovedeşte în esenţă o „răstălmăcire a gândului naturei”. În interviuri şi în articole îşi mărturiseşte preferinţa pentru „teatrul creator” şi, legat de aceasta, pentru „teatrul sintetic”, blamând „elucubraţiile” avangardei, la fel ca şi drama burgheză, străină de „simbol”. A făcut şi critică dramatică, de asemenea, „critica criticei dramatice”, mereu cu un filon teoretic, prezent şi în contribuţiile de istoria teatrului. O broşură poartă titlul <span class="CharOverride-2">După un veac de teatru românesc</span> (1937), alta, <span class="CharOverride-2">Organizarea teatrului </span>(1938). Un portretist remarcabil, evitând pitorescul şi anecdotica de colportaj, se arată <span class="CharOverride-1">A.</span> în medalioanele de regizori şi de actori. Prieten cu Gordon Craig, încearcă să-i prezinte gândirea regizorală în broşura <span class="CharOverride-2">Gordon Craig şi ideea în teatru</span> (1936). Oprindu-se asupra controversatului termen „supramarionetă”, exegetul nu înţelege prin el „actorul-păpuşă”, ci un interpret de superperformanţă. Craig răspunde printr-un gest cordial, scriind un „cuvânt înainte” la cartea cea mai importantă a lui <span class="CharOverride-1">A.</span>, <span class="CharOverride-2">Pretexte pentru o dramaturgie românească</span> (1936). Dramaturgul este îndrumat spre modelul clasic, care e bine să-şi tragă sevele din substanţa legendelor, a credinţelor populare; un alt izvor ar fi ortodoxia. În <span class="CharOverride-2">Limitele artei</span> (1939) <span class="CharOverride-1">A.</span> se aventurează pe tărâmul esteticii idealiste. E un pact febril cu iraţionalismul, de unde şi limbajul abscons. Dacă arta este „deformarea lumii fizice prin duh”, a plăsmui înseamnă a prilejui „o logodnă între natural şi supranatural”. Studiul său <span class="CharOverride-2">Shakespeare</span> (1938) este prima monografie consacrată, la noi, dramaturgului englez. Traducerea fragmentelor incluse în argumentaţie îi aparţine eseistului (care a tălmăcit, în întregime, <span class="CharOverride-2">Furtuna</span>, lăsată în manuscris). Polemic până la trufie cu „critica shakespeareană”, pretenţios şi alambicat câteodată, acut însă în multe dintre observaţiile lui, <span class="CharOverride-1">A.</span>, acest excesiv cu gustul insolitului, îşi probează şi în <span class="CharOverride-2">Shakespeare</span> posibilităţile de reflecţie modernă asupra teatrului.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Agonia</span>, Craiova, 1929; <span class="CharOverride-2">Urmare</span>, [Bucureşti], 1936; <span class="CharOverride-2">Gordon Craig şi ideea în teatru</span>, Bucureşti, 1936; <span class="CharOverride-2">Pretexte pentru o dramaturgie românească</span>, pref. Edward Gordon Craig, Bucureşti, 1936; <span class="CharOverride-2">După un veac de teatru românesc</span>, Bucureşti, 1937; <span class="CharOverride-2">Organizarea teatrului</span>, Bucureşti, 1938; <span class="CharOverride-2">Shakespeare</span>, Bucureşti, 1938; ed. 2, introd. Marian Popescu, Bucureşti, 1995; <span class="CharOverride-2">Limitele artei</span>, Bucureşti, 1939; <span class="CharOverride-2">Dragoste şi viaţă în lumea teatrului</span>, îngr. şi pref. Arşavir Acterian, Bucureşti, 1994; <span class="CharOverride-2">Cealaltă parte a vieţii noastre</span>, îngr. Arşavir Acterian, introd. Florin Faifer, Iaşi, 1994; <span class="CharOverride-2">Molière</span>, biobibliografie Florin Faifer, Bucureşti, 1995; <span class="CharOverride-2">Poeme</span>, pref. Dan C. Mihăilescu, Bucureşti, 1996; <span class="CharOverride-2">Scrieri despre teatru</span>, tr. Irina Dimiu, îngr. şi pref. Claudia Dimiu, Bucureşti, 1998.</p>
			<p class="Heuristica___m_RPR"><span class="CharOverride-1">Repere bibliografice:</span> Noica, <span class="CharOverride-2">Publicistică</span>, I, <span class="CharOverride-2">289–291</span>,<span class="CharOverride-2"> </span><span class="CharOverride-2">320–321</span>; Perpessicius, <span class="CharOverride-2">Opere</span>, IV, <span class="CharOverride-2">26–27</span>; Ionescu, <span class="CharOverride-2">Război</span>, II, <span class="CharOverride-2">106–110</span>,<span class="CharOverride-2"> 114–115</span>; Călinescu, <span class="CharOverride-2">Opere</span>, III, <span class="CharOverride-2">179</span>; Mihail Sebastian, <span class="CharOverride-2">Întâlniri cu teatrul</span>, îngr. Cornelia Ştefănescu, Bucureşti, 1969, <span class="CharOverride-2">91–93</span>; Boz, <span class="CharOverride-2">Anii</span>, <span class="CharOverride-2">168–169</span>; Dan Grigorescu, <span class="CharOverride-2">Shakespeare în cultura română modernă</span>, Bucureşti, 1971, <span class="CharOverride-2">208–209</span>; <span class="CharOverride-2">Ist. teatr. Rom.</span>, III, <span class="CharOverride-2">520–523</span>; Constantin Măciucă, <span class="CharOverride-2">Teatrul şi teatrele</span>, Bucureşti, 1989, <span class="CharOverride-2">5–85</span>; Ceuca, <span class="CharOverride-2">Teatrologia, 134–137</span>,<span class="CharOverride-2"> 189–190</span>; Acterian, <span class="CharOverride-2">Privilegiaţi</span>, <span class="CharOverride-2">52</span>,<span class="CharOverride-2"> </span><span class="CharOverride-2">64–68</span>, <span class="CharOverride-2">129–144</span>,<span class="CharOverride-2"> 150–155</span>,<span class="CharOverride-2"> 170</span>; Ionuţ Niculescu, <span class="CharOverride-2">Haig </span><span class="CharOverride-2">Acterian – un destin tragic asumat, </span>„Ararat”, 1995, 14; Dan C. Mihăilescu, <span class="CharOverride-2">„Shakespeare”</span>, LAI, 1995, 28; Mircea Morariu, <span class="CharOverride-2">„Shakespeare” de Haig Acterian</span>, F, 1995, 12; Mircea Anghelescu, <span class="CharOverride-2">O apariţie întârziată cincizeci de ani</span>, LCF, 1996, 19; Octavian Soviany, <span class="CharOverride-2">Iarăşi fraţii Acterian</span>,<span class="CharOverride-2"> </span>CNT, 1996, 19; Daria Dimiu, <span class="CharOverride-2">După Haig Acterian prin Paris</span>,<span class="CharOverride-2"> </span>ALA, 1997, 369; Faifer, <span class="CharOverride-2">Faldurile</span>, <span class="CharOverride-2">48–50; </span>Faifer, <span class="CharOverride-2">Pluta</span>, <span class="CharOverride-2">9–17.</span> &#9;<span class="CharOverride-3">F.F.</span></p>
			<div class="_idGenObjectLayout-1">
				<div id="_idContainer016" class="Basic-Graphics-Frame _idGenObjectStyle-Disabled">
					<div id="_idContainer014" class="Basic-Graphics-Frame">
						<p class="Titlu-Nume-H">ACTERIAN, Jeni</p>
						<p class="Titlu-mic-DATE">(22.VI.1916, Constanţa – 29.IV.1958, Bucureşti), diaristă. </p>
					</div>
					<div id="_idContainer015" class="Basic-Graphics-Frame">
						<img class="_idGenObjectAttribute-1" src="01_p_03-79_AaAd-web-resources/image/Acterialn_Jeni.jpg" alt="" />
					</div>
				</div>
			</div>
			<p class="Heuristica-PRIMUL">Este fiica lui Haiganuş (n. Benlian) şi a lui Aram Acterian, comerciant. Face parte dintr-o familie de origine armeană, fraţii ei mai mari fiind Haig Acterian şi Arşavir Acterian; prenumele la naştere: Eugenia Maria. A copilărit în oraşul natal, strămutându-se curând, împreună cu familia, la Bucureşti. Va face aici liceul la „Notre-Dame-de-Sion”, luându-şi bacalaureatul în particular, în 1935. Se înscrie la Facultatea de Filosofie, absolvită în 1940. Difi&#173;cultăţile financiare o împiedică să beneficieze de bursă de studii în Franţa, unde intenţiona să pregătească un doctorat în logică matematică. Cu aju&#173;torul lui Mircea Vulcănescu, izbuteşte să se angajeze, după absolvire, la Casa Autonomă de Finanţare şi Amortizare, irosindu-şi câţiva ani, între 1941 şi 1947, într-un ingrat post de referentă. A urmat, dând curs unei înclinaţii spre arta spectacolului, şi Conservatorul de Artă Dramatică, secţia regie scenică, din 1947 încredinţându-i-se asistenţe de regie, pentru ca în scurt timp să ajungă să monteze spectacole (cu piese de William Shakespeare, Anton Pavlovici Cehov, Albert Camus ş.a.). Se apucă acum şi să traducă texte dramatice, în vederea punerii lor în scenă. La Teatrul Municipal, ca asistent de regie, a colaborat cu regizorii Marietta Sadova (soţia fratelui său Haig) şi cu tânărul Liviu Ciulei. Numele ei de scenă era Jeny Arnotă. Afectată de eşecul mariajului cu actorul Adrian Georgescu, <span class="CharOverride-1">A.</span> se îmbolnăveşte de maladia lui Hodgkin, ultimii ei ani de viaţă fiind un adevărat calvar.</p>
			<p class="Heuristica-BASE">O revelaţie a memorialisticii româneşti de după 1989 este jurnalul lăsat de <span class="CharOverride-1">A.</span>, din care Arşavir Acterian, după eliberarea din închisorile comuniste, a reuşit să publice un prim fragment în 1973, prin intermediul lui Ştefan Popescu, în revista băcăuană „Cadran. Caiet cultural al Cenaclului «George Bacovia»“. Fragmentul a apărut cu semnătura Jeni Arnotă şi sub titlul<span class="CharOverride-2"> Întâlnire cu Eugen Ionescu şi</span> <span class="CharOverride-2">Mircea Tiriung</span>. Tot Arşavir Acterian, împreună cu Doina Uricariu, va publica în 1991 <span class="CharOverride-2">Jurnalul unei fiinţe greu de mulţumit</span> (acoperind perioada 1935–1947, deşi pe pagina de gardă apare scris 1932–1949). Cu titlul modificat inițial din raţiuni editoriale şi conţinutul cenzurat din motive de protecţie a intimităţii unor protagonişti, jurnalul va fi reeditat ulterior sub titlul real, <span class="CharOverride-2">Jurnalul unei fete greu de mulţumit</span>. <span class="CharOverride-2">1932–1947.</span> Versiunea necenzurată şi completă (însemnările durând până în apropierea morţii diaristei) este încă nepublicată. Confident ideal, textul sfârşeşte prin a absorbi, alături de crizele existenţiale, toate proiectele nerealizate sau ratate ale autoarei, fiind, în acelaşi timp, un roman autenticist despre singurătate şi prietenie, despre dragoste şi moarte, şi o meditaţie existenţialistă în care „neliniştea metafizică” a tinerei filosoafe se asociază unei nevoi disperate de apărare a intimităţii şi de salvare a normalităţii cotidiene. Degenerarea vieţii politice din anii ‚30 ai secolului trecut, războiul, instaurarea comunismului, sunt, pe cât posibil, evitate, dintr-o nevoie de autoprotecţie; ele răzbat, totuşi, prin efectele lor angoasante. Printre notaţiile exuberante sau îndurerate, maliţioase ori drapate melancolic, tema morţii revine, în jurnalul scris de <span class="CharOverride-1">A.</span>, în străfulgerări premonitorii, de o intensitate comparabilă doar cu angoasele lui Eugen Ionescu. E un efect al oboselii care se adună, dar şi al dezamăgirilor ce contrariază sufletul ei încărcat de iluzii şi exigenţe absolutiste. Un simţământ apăsător al inutilităţii, al zădărniciei agravează răul indefinit de care suferă şi care, între plictisul crâncen şi disperările în pragul urletului, atinge când şi când cota insuportabilului. Până şi plenitudinea, în asemenea clipe, îi pare generatoare de dezastre. Pe de altă parte, vitalitatea robustă, umorul, autoironia, luciditatea mereu clamată cenzurează impulsurile patetice. Chiar dacă jurnalul era menit unei distrugeri mereu amânate, el are totuşi un destinatar: eul viitor al diaristei, care-şi percepe existenţa ca o suită de morţi succesive, în drum către extincţia finală. Faptul nu exclude, dimpotrivă, bucuria de a trăi, de a se bucura total de fiecare moment, de fiecare experienţă. Un „narcotic” ar fi lecturile (devoră carte după carte, dar totdeauna cu un ascuţit, neconcesiv spirit critic), pe urmă cinematograful, teatrul, concertele şi, nu în ultimul rând, prietenia, arcuită la orizont ca un miraj. Şi notaţiile din jurnal contează ca o terapie, ele putând converti uneori suferinţa vie într-o „suferinţă literară”, în care eul caută să filtreze dificultăţile realului. (Influenţată de stilul autenticist al Katherinei Mansfield, <span class="CharOverride-1">A.</span> ar fi vrut iniţial să scrie proză.) Revenită în cotidianul care îi rezervă atâtea frustrări, adolescenta, apoi tânăra femeie nu-şi reprimă deloc simţul hipertrofic al ridicolului. În râsul ei zvâcneşte nervul unei inteligenţe tăioase, care generează „acidităţi” ori de câte ori ceva n-o mulţumeşte. Nu scapă de examenul necruţător nici mintoşii ei amici dintr-o generaţie scânteietoare, nemaivorbind de profesorii de la facultate, portretizaţi coroziv, cu un subiectivism mândru de sine. Mai apropiată se simte hiperlucida de profesorul Nae Ionescu, căruia îi poartă o admiraţie în care se percepe o undă afectivă, de Emil Cioran, cu care se simte înrudită sufleteşte, după cum pentru anxietăţile lui Emil Botta are, firesc, o afinitate aparte. Altminteri, nu prizează exagerările, pe care le taxează de teribiliste, ale criterioniştilor, ce „fac caz de neliniştile lor cerebralizate” în chestiuni, oricum, irezolvabile. Individualistă ireductibilă, refuză „logica colectivelor” şi, în consecinţă, angajările prolegionare ale fraţilor şi ale multora dintre prietenii săi. Încă din prima tinereţe <span class="CharOverride-1">A.</span> i-a cunoscut pe Mircea Eliade, Emil Cioran, Eugen Ionescu, Petre Ţuţea, Petru Comarnescu, Marietta Sadova şi pe mulţi alţii din aceeaşi generaţie. A fost bună prietenă cu Clody Berthola, Marieta Rareş, Alice Botez, cu pictoriţa Nuni Dona (nepoata Cellei Delavrancea), Rori Nasta (soţia actorului şi regizorului Dan Nasta), pictoriţa Lucia Vasiliu, cu filosoful Alexandru Dragomir (primul ei iubit, la aproape treizeci de ani), bizantinologul Alexandru Elian (un alt admirator) ş.a. Grupul format cu Alice Botez, Nuni Dona şi Lucia Vasiliu aminteşte, prin fronda ludică, de confreria din <span class="CharOverride-2">Capul de răţoi </span>de G. Ciprian. Discursul de bravadă, dar şi obsesiile consemnate în jurnal revin în corespondenţă. Absolutul la <span class="CharOverride-1">A. </span>e în iubire. Luând închipuirile drept adevăr, „armeanca” trăieşte mistuitor, până la orbire, un sentiment care îi procură dezamăgiri şi sfâşieri în suită. Şocurile trezirii sunt violente, întărindu-i convingerea dintotdeauna că existenţa ce i-a fost dat s-o ducă e pecetluită de semnul neîmplinirii. În acest ingrat scenariu jurnalul pe care Arşavir, fratele afectuos şi săritor la nevoie, l-a salvat de flăcările cărora autoarea îl hărăzise, înseamnă, într-un plan simbolic, o luminoasă revanşă.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Jurnalul unei fiinţe greu de mulţumit (1932–1949)</span>,<span class="CharOverride-2"> </span>îngr. Arşavir Acterian şi Doina Uricariu, postfaţă Doina Uricariu, Bucureşti, 1991; ed. 2 (<span class="CharOverride-2">Jurnalul unei fete greu de mulţumit. 1932–1947</span>), îngr. şi pref. Doina Uricariu, Bucureşti, 2007; ed. îngr. Fabian Anton, Bucureşti, 1998; <span class="CharOverride-2">Corespondenţă</span>, îngr. Fabian Anton, pref. Alexandru Paleologu, Bucureşti, 2005.</p>
			<p class="Heuristica___m_RPR"><span class="CharOverride-1">Repere bibliografice:</span> Alex. Ştefănescu, <span class="CharOverride-2">O femeie ca oricare alta</span>, FLC, 1991, 46; Ion Buzera, <span class="CharOverride-2">„Jocurile” lucidităţii</span>, R, 1991, 12; Ioana Bot, <span class="CharOverride-2">Jurnalul unei fiinţe care a învins</span>, TR, 1992, 20; Ov. S. Crohmălniceanu, <span class="CharOverride-2">Pedeapsa lucidităţii</span>, CC, 1992, 1–2; Acterian, <span class="CharOverride-2">Privilegiaţi</span>, <span class="CharOverride-2">156–170</span> ; Marta Petreu, <span class="CharOverride-2">Jeni Acterian</span>, APF, 1993, 6; Lovinescu, <span class="CharOverride-2">Unde scurte</span>, VI, <span class="CharOverride-2">263–268</span>; <span class="CharOverride-2">Dicţ. analitic</span>, II, <span class="CharOverride-2">313–315</span>; Faifer, <span class="CharOverride-2">Faldurile</span>, <span class="CharOverride-2">48–50</span>, <span class="CharOverride-2">58–64</span>; Ioana Pârvulescu, <span class="CharOverride-2">Suferinţele tinerei Jeni</span>, RL, 2001, 29; Simion, <span class="CharOverride-2">Ficţiunea</span>, III, <span class="CharOverride-2">277–286</span>; Mihăilescu, <span class="CharOverride-2">Lit. rom. postceauşism</span>, I, <span class="CharOverride-2">19–26</span>; Bianca Burţa, <span class="CharOverride-2">Jeni Acterian:</span> <span class="CharOverride-2">fragmente dintr-un puzzle biografic</span>, OC, 2005, 285; Liana Cozea, <span class="CharOverride-2">Confesiuni ale eului feminin</span>, Piteşti, 2005, <span class="CharOverride-2">15–40</span>;<span class="CharOverride-2"> </span>Paul Cernat, <span class="CharOverride-2">Jurnalul lui Jeni Acterian sub mai multe cenzuri</span>, OC, 2007, 395; Gheorghe Glodeanu, <span class="CharOverride-2">„Jurnalul unei fete greu de mulţumit”</span>, PSS, 2008, 213–214; Manolescu, <span class="CharOverride-2">Istoria</span>, <span class="CharOverride-2">1424–1425</span>; Adela Dinu, <span class="CharOverride-2">Diaristica feminină românească</span>, Cluj-Napoca, 2012,<span class="CharOverride-2"> 88–97</span>. &#9;<span class="CharOverride-3">F.F., P.C.</span></p>
			<p class="Heuristica_PRIMUL_Semnat"><span class="titlu-12">ACTIVITATEA</span><span class="titlu-12 CharOverride-6">,</span> publicaţie apărută la Orăştie, săptămânal, între 5 ianuarie 1901 şi 5 ianuarie 1905, cu subtitlul „Foaie politică, economică, socială şi literară”, suprimat la 17 aprilie 1902. Editor-proprietar şi redactor-şef: Aurel Muntean; redactor responsabil: Laurian Bercian. Redacţia anunţă în primul număr scopul revistei, care susţine programul Partidului Naţional Român, militând îndeosebi pentru drepturile culturale ale românilor din Transilvania şi afirmând că „va face totul pentru justele pretenţiuni ale poporului român în comună, comitat şi ţară” (<span class="CharOverride-2">Onor</span>. <span class="CharOverride-2">cetitori!</span>). Permanente sunt rubricile „Revista externă”, „Noutăţi” şi „Foişoara”, rezervată producţiei literare. Pe lângă versuri de St. O. Iosif (<span class="CharOverride-2">Povestea bunicului</span>), G. Coşbuc (<span class="CharOverride-2">Sus inima, </span><span class="CharOverride-2">Graiul neamului</span>), Th. D. Speranţia (<span class="CharOverride-2">Învăţătorul, </span><span class="CharOverride-2">Părinţii, Bătrânilor</span>), O. Carp (<span class="CharOverride-2">Doină</span>), Petre Dulfu, Silvestru Moldovan, apar poezii semnate de Gregoriu Ceontea, T. Duţescu-Duţu, Sebastian Stanca ş.a. Se reproduce din „Revista ilustrată” (1899–1902) articolul <span class="CharOverride-2">Ciripituri. Câteva reflecţii inofensive</span>, datorat lui Valeriu Moldovan, ce ia în discuţie slaba calitate artistică a poeziei contemporane, situaţie ce s-ar datora „lipsei unei critici literare”, opinii la care va răspunde polemic Ilarie Chendi. Cu proză, favorizată de un spaţiu mai larg, intră în sumare Stelian Russu (<span class="CharOverride-2">Dezertorul</span>,<span class="CharOverride-2"> Toboşarul de la podul Arcola</span>, <span class="CharOverride-2">Anul Nou</span>), N. Rădulescu-Niger (<span class="CharOverride-2">Tocana lui căpitan </span><span class="CharOverride-2">Costache</span>,<span class="CharOverride-2"> Minunile lui „Cinci parale”</span>), V.A. Urechia (<span class="CharOverride-2">Fiicele cerului</span>), Carmen Sylva, căreia i se re&#173;produc mai multe povestiri (<span class="CharOverride-2">Piatra de opal</span>,<span class="CharOverride-2"> Stâncile Doamnei</span>). Publicistica e susţinută de Iosif Sterca Şuluţiu şi Ion Kalinderu. În foileton I.S. Ordean oferă studiul polemic <span class="CharOverride-2">Eminescu. Pesimist, profet şi economist</span>. Din „Albina” sunt preluate articole de G. Coşbuc (<span class="CharOverride-2">Şcoală şi funcţionarism</span>, <span class="CharOverride-2">Un emigrant</span>) şi Eleonora Slavici (<span class="CharOverride-2">Educaţiunea femeiască</span>). Sub pseudonimul Stelian se traduce din Balzac, Maupassant ş.a. Piesa într-un act <span class="CharOverride-2">Povestea vorbei </span>îi<span class="CharOverride-2"> </span>aparţine lui N. Rădulescu-Niger.<span class="CharOverride-2"> </span>Stelian Russu selectează fragmente din memorialistica lui Vasile Alecsandri.<span class="CharOverride-2"> </span>În numărul 31/1903 este publicată poezia lui Eminescu <span class="CharOverride-2">Ea mergea acum în codru</span>, inedită. Alți colaboratori: S. Teodorescu-Kirileanu, Andrei Bârseanu, Iosif Vulcan, Elie Dăianu. &#9;<span class="CharOverride-4">A.Gț., D.B.</span></p>
			<p class="Heuristica_PRIMUL_Semnat"><span class="titlu-12">ACTUALITATEA</span><span class="titlu-12 CharOverride-6">,</span> ziar politic, literar şi ştiinţific apărut la Bucureşti, bisăptămânal, între 19 septembrie şi 2 octombrie 1865, în continuarea săptămânalului „Epoca” (1865), suspendat la 27 august. Redactor responsabil: Pantazi Ghica. Publicaţie de orientare liberală, susţine legile şi reformele lui Al. I. Cuza prin comentariile amănunţite de la rubrica „Revista interioară”, semnate de Pantazi Ghica. Partea literară este asigurată în bună măsură tot de Pantazi Ghica, cu articole de atitudine (<span class="CharOverride-2">Libertatea presei</span>), de istorie literară (<span class="CharOverride-2">Autorii cei vechi</span> – un elogiu adus lui Iancu Văcărescu, C.A. Rosetti, Gr. Alexandrescu) sau de analiză a vieţii teatrale româneşti (<span class="CharOverride-2">Câteva cuvinte asupra teatrului român</span>). Acest din urmă articol, care relatează despre soarta unor <a id="_idIndexMarker000"></a><a id="_idIndexMarker001"></a><a id="_idIndexMarker002"></a>mari actori concediaţi pe nedrept, <a id="_idIndexMarker003"></a><a id="_idIndexMarker004"></a><a id="_idIndexMarker005"></a>este urmat de intervenţia lui C.A. Rosetti (<span class="CharOverride-2">Teatrul este oglinda societăţei</span>), <a id="_idIndexMarker006"></a><a id="_idIndexMarker007"></a><a id="_idIndexMarker008"></a>cu noi dovezi despre starea precară a teatrului ca instituţie de cultură. În cadrul „Foiletonului” Pantazi Ghica republică după „Revista română” (1861–1863) prelucrarea legendei populare <span class="CharOverride-2">Mărgări&#173;tărel</span> şi schiţa <span class="CharOverride-2">Un amor de toamnă</span>.&#9;<span class="CharOverride-4">L.V.</span></p>
			<p class="Heuristica_PRIMUL_Semnat"><span class="titlu-12">ACTUALITATEA</span><span class="titlu-12 CharOverride-6">,</span> revistă literară apărută la Bucureşti, lunar, între 6 septembrie 1898 şi 5 decembrie 1899. Directori: Domenico Caselli şi Aristide Cantilli (de la 1 aprilie 1899). La 1 septembrie 1899 îşi modifică titlul în „Revista Actualitatea”. Orientarea publicaţiei este eclectică. Primul număr va fi dedicat scriitoarei Carmen Sylva, iar în cel de-al doilea i se face o prezentare elogioasă lui C. Dobrogeanu-Gherea, căruia i se republică, sub titlul <span class="CharOverride-2">Ibsen, </span><span class="CharOverride-2">Björnson, Petőfi</span>, un fragment din studiul <span class="CharOverride-2">Artiştii-cetăţeni</span>, tipărit în 1894 în „Literatură şi ştiinţă”. Alături de notele şi cronicile literare şi teatrale semnate de D. Caselli şi Const. Vasilescu, în revistă au apărut articole biografice dedicate unor personalităţi ale epocii, precum şi comentarii referitoare la viaţa culturală, aparţinându-le lui I.C. Bacalbaşa, Al. Antemireanu, Juarez Movilă. Colaborează cu articolul <span class="CharOverride-2">Plagiatul în poezie</span> G. Panu, iar A. Cantilli, D. Nanu şi D. Caselli sunt prezenţi cu versuri.&#9;<span class="CharOverride-4">R.Z.</span></p>
			<p class="Heuristica_PRIMUL_Semnat"><span class="titlu-12">ACTUALITATEA</span><span class="titlu-12 CharOverride-6">,</span> publicaţie apărută la Bucureşti, lunar, între februarie 1913 şi august 1916; continuă „Actualitatea ilustrată”. Subtitul iniţial e „Revistă ilustrată politică, literară, economică, financiară, industrială, comercială, agricolă, artistică”; din martie 1913 cuvântul „artistică” este suprimat din subtitlu, iar din iunie 1915, subtitlul e redus la „Revistă ilustrată”. Director şi proprietar: Leon Ascher; director literar: Ludovic Dauş (martie–mai 1913), director politic şi literar: Panait Macri (din decembrie 1915). Reapare între 1920 şi decembrie 1928 „sub conducerea unui comitet de redacţie, compus din scriitori civili şi militari distinşi”. La numărul 7/1923 este menţionat ca director proprietar L.A. Moisescu. <span class="CharOverride-1">A. </span>are drept scop oglindirea evenimentelor epocii, oferind informaţii din toate domeniile anunţate în subtitlu. Pe lângă concizia articolelor, reţine atenţia prezentarea grafică a publicaţiei, tipărită pe hârtie velină, bogat ilustrată cu fotografii şi reproduceri de artă. <span class="CharOverride-1">A.</span> îşi propune să cultive sentimentul patriotic, în respectul monarhiei. Spaţii largi sunt acordate comentariilor pe marginea evenimentelor politice din perioada neutralităţii României (1914–1916), susţinând intrarea ţării în război ală&#173;turi de puterile Antantei. Semnează versuri Barbu Nemţeanu, Ioan Catina, Al. Obedenaru, Gheorghe din Moldova, Radu D. Rosetti, Iuliu C. Săvescu, D. Teleor, Th. M. Stoenescu, Cridim (Christea N. Dimitrescu), Leon Feraru, Mircea C. Demetriade, Vintilă V. Paraschivescu, Duiliu Zamfirescu, Victor Eftimiu; proză – Al. Cazaban, N. Pora, D. Caselli, C. Nutzescu, Ludovic Dauş, C. Rîuleţ, Ioan Slavici, D. Anghel, Theodor D. Speranţia. Sunt republicate numeroase texte ale scriitorilor români clasici şi contemporani: Emil Gârleanu, <span class="CharOverride-2">Voinicul</span>, I. Al. Brătescu-Voineşti, <span class="CharOverride-2">Călătorului îi şade bine cu drumul</span>, I.L. Caragiale, <span class="CharOverride-2">Căldură mare</span>, Al. N. Gane, <span class="CharOverride-2">După o bună morală</span>, I. Slavici, <span class="CharOverride-2">Stâlp de cafenele</span>. Revista găzduieşte şi numeroase traduceri din Émile Zola, Arthur Conan Doyle, François Coppée, Georges Courteline. Constantin A.I. Ghica este autorul majorităţii traducerilor. Lui i se alătură Constanţa Chiralievskaia, care transpune în foileton romanul lui V.D. Waschirov, <span class="CharOverride-2">De ce se prăbuşesc imperiile</span>. Numărul 5/1913 găzduieşte necrologul <span class="CharOverride-2">Aurel Vlaicu</span>, iar numărul 26–27/1915 comemorează un sfert de secol de la moartea lui V. Alecsandri. Se consemnează aniversar centenarul naşterii lui C.A. Rosetti şi cincizeci de ani de teatru ai actorului Constantin Nottara. În numărul 25/1915 D. Teleor alcătuieşte o scurtă istorie a Societăţii Scrii&#173;torilor Români, iar N.D. Cocea anunţă constituirea Asociaţiei Generale a Presei Române.&#9;<span class="CharOverride-4">D.B.</span></p>
			<p class="Heuristica_PRIMUL_Semnat"><span class="titlu-12">ACTUALITATEA ILUSTRATĂ</span>, revistă apărută la Bucureşti, săptămânal, între 5 decembrie 1910 şi 30 ianuarie 1911, cu subtitlul „Actualităţi–literatură–ştiinţă şi artă–teatru şi muzică–sporturi–eleganză etc.”. Director: Ludovic Dauş. <span class="CharOverride-1">A.i.</span> îşi propune să fie „oglinda vieţii literare, teatrale, artistice şi ştiinţifice”, să reflecte „actualitatea prin fapte şi oameni”, ceea ce reuşeşte prin varietatea informaţiilor: dări de seamă (despre expoziţiile Th. Pallady şi N. Vermont), aniversări şi comemorări (centenarele Musset – 1910 şi Paul Verlaine – 1911). Figurează cu versuri Ludovic Dauş, Ion Sân-Georgiu, Claudia Millian, Corneliu Moldovanu, V. Demetrius; cu proză Radu D. Rosetti, Mihail Sadoveanu, I. Al. Brătescu-Voineşti; cu piese de teatru Cincinat Pavelescu (fragment din comedia într-un act <span class="CharOverride-2">Un vis</span>). Cronica literară este semnată de Ludovic Dauş. Alţi colaboratori: C. Rîuleţ, D. Teleor, Al. Cazaban.&#9;<span class="CharOverride-4">I.H.</span></p>
			<p class="Heuristica_PRIMUL_Semnat"><span class="titlu-12">ACŢIUNEA</span><span class="titlu-12 CharOverride-6">,</span> cotidian apărut la Bucureşti între 5 septembrie 1940 şi 7 septembrie 1944. Director: C.T. Bobe. Înfiinţat în luna instalării regimului mareşalului Ion Antonescu şi al proclamării „statului naţional-legionar”, <span class="CharOverride-1">A. </span>publică <span class="CharOverride-2">Proclamaţia către ţară</span> prin care Antonescu este învestit cu puteri depline, anunţă dizolvarea corpurilor legiuitoare, abdicarea regelui Carol al II-lea și venirea pe tron a lui Mihai I. Câteva articole din primele numere definesc orientarea ziarului: <span class="CharOverride-2">Presa și elitele ei sociale </span>de N. Davidescu, <span class="CharOverride-2">La o nouă răspântie </span>de Nicolae Roșu, <span class="CharOverride-2">Spre românizarea teatrului </span>de Victor Ion Popa. Rubricile se intitulează „Mențiuni critice”, susținută de Perpessicius, „Cronica muzicală” de George Breazul, „Cronica plastică” de Ion Vlasiu, „Pagini memorialistice” de E. Lovinescu. Pagina „Literatură–artă” din primul an devine „Teatru, artă, cinema, literatură”. Alte rubrici: „Revista presei străine”, „Justiţie”, „Eco&#173;nomie, finanţe, agricultură”, „Tribuna muncitorească”, „Ştiri diverse”. Colaborează cu versuri Ion Larian Postolache (<span class="CharOverride-2">Scrisoare mamei</span>), cu proză Tudor Muşatescu, cu articole de istorie literară C. Cristobald (<span class="CharOverride-2">Este Caragiale inactual, Cum se scrie Alecsandri</span>, <span class="CharOverride-2">Cine şi când a spus „Dâmboviţă, apă dulce”</span>), N. Davidescu (<span class="CharOverride-2">Nae Ionescu la ziarul „Cuvântul”</span>), N. Mihăescu (<span class="CharOverride-2">Poezia lui Ştefan Baciu</span>), Vlaicu Bârna (<span class="CharOverride-2">Doi iluminişti: Goga şi Pârvan</span>, <span class="CharOverride-2">Poezia lui I. Minulescu</span>). Ziarul anunţă, între altele, pensionarea lui N. Iorga şi a lui C. Rădulescu-Motru, publică un interviu cu E. Lovinescu despre monografia sa în două volume <span class="CharOverride-2">T. Maiorescu</span>, altul cu Ştefana Velisar Teodoreanu şi cu Ionel Teodoreanu şi un necrolog <span class="CharOverride-2">Ion Minulescu</span>. Alţi colaboratori: Vasile Damaschin, Al. Iordan, V.V. Haneş.&#9;<span class="CharOverride-4">R.P.</span></p>
			<p class="Heuristica_PRIMUL_Semnat"><span class="titlu-12">ACŢIUNEA BUZĂULUI</span><span class="titlu-12 CharOverride-6">,</span> ziar apărut la Buzău, săptămânal, din septembrie 1934 până în 13 aprilie 1941. Director-proprietar: George Gh. Pâslaru; prim-redactori: Pompiliu Ionescu şi George Homoriceanu. Antiliberală, naţional-ţărănistă la început, iar ulterior cu tot mai pronunţate accente naţionalist-şovine, publicaţia îşi propune să înlăture „întunericul macabru al tutu&#173;ror combinaţiilor meschine”, înaintând spre „lumina dătă&#173;toare de puteri noi”. Dintre numeroasele rubrici, mai importante sunt „Pagina literară”, „Viaţa economică”, „Viaţa internaţională”, „Teatru–Cinema”, „Pagina şcoalei buzoiene”, „Medalioane”. Numărul celor care trimit versuri este mare, printre semnatari D. Iov, Virgil Carianopol, Aron Cotruş (<span class="CharOverride-2">Fragment din ţară</span>), V. Voiculescu (<span class="CharOverride-2">Cântecul ursului</span>, <span class="CharOverride-2">În sihla de imagini</span>, <span class="CharOverride-2">Androginul</span>), Radu Gyr (<span class="CharOverride-2">Ţara</span>) Dem. Iliescu, Mircea Streinul, George Gregorian, Alexandru Călinescu, Octav Sargeţiu, M. Ghimbăşanu, Margareta Isbăşoiu şi, în fine, Stelian Diaconescu (<span class="CharOverride-2">Sanatoriu</span>), care în numărul 349–350/1940 va semna prima dată cu pseudonimul ce îl va consacra, Ion Caraion (<span class="CharOverride-2">Scrisoare</span>). Sectorul proză este mai puţin consistent. Aici semnează N. Dumbrăveanu, în foileton, romanul „de mare senzaţie” <span class="CharOverride-2">Insula misterelor</span>, Elena Crăciun, D. Şerbănescu-Lopătari, Aurel Constantinescu şi chiar directorul publicaţiei, George Gh. Pâslaru, cu pseudonimul George Râureanu. În compartimentul rezervat publicisticii sunt de consemnat articolul <span class="CharOverride-2">Carte</span>, al lui Grigore Trancu-Iaşi, acelea ale lui I. Simionescu, <span class="CharOverride-2">Învăţătorii</span>, şi I. Rădulescu-Pogoneanu,<span class="CharOverride-2"> Belgia Orientului</span>. Mateiu I. Dumitriu poartă „în serial” <span class="CharOverride-2">Discuţii sociologice</span>. Panait Nicolae semnează necrologurile Cincinat Pavelescu şi Panait Istrati. Densă şi instructivă este rubrica „Medalioane”, îngrijită succesiv de Lucian Emin şi George Popescu, de fapt adevăraţii cronicari literari ai publicaţiei, şi de Mircea Leca, toţi trei realizând sub pseudonimul comun Cronicar şi o vie, incitantă rubrică literar-artistică, „Însemnări”. Nume şi opere importante ale literaturii din perioada interbelică trec prin sita judecăţii critice a acestora, în luări de poziţie lapidare, percutante, a căror consultare poate deveni utilă istoricului literar. Aşa, spre exemplu, sunt apreciate atât volumul lui Corneliu Zelea Codreanu <span class="CharOverride-2">Pentru legionari</span>, cât şi romanul lui M. Blecher <span class="CharOverride-2">Inimi cicatrizate</span>, o proză care, „prin psihologia bizară a eroilor, minunat studiată, fin adâncită, este una din puţinele cărţi cu care literatura românească se poate mândri, care ar face cinste, de altfel, oricărei literaturi străine”. Traducerile aparţin lui T. Nice (din Francis Jammes), Viorel Şuluţiu (din literatura chineză) şi P.I. Ştefan (fragmente din <span class="CharOverride-2">Mein Kampf</span> de Hitler). N. Alexandrescu-Toscani ţine cronica plastică. Mico-May, un condeier ascuns sub pseudonim, destinde număr de număr frunţile cititorilor cu „bankuri” demne de o antologie a umorului. Alţi colaboratori: I. Chivulescu, Constantin Frâncu, D. Coman. &#9;<span class="CharOverride-4">D.B. </span></p>
			<p class="Heuristica_PRIMUL_Semnat"><span class="titlu-12">ACŢIUNEA LITERARĂ</span><span class="titlu-12 CharOverride-6">,</span> supliment literar al gazetei „Acţiunea Buzăului” apărut la Buzău, bilunar, din 10 octombrie 1939 până în 5 decembrie 1939 şi din octombrie până în decembrie 1940, sub direcţia lui George Gh. Pâslaru. Programul revistei e explicit: „Caracterul revistei noastre este strict literar. Pe linia creaţiilor literare noi cinstim: credinţa, aprinzând lumini peste umbletul lui Hristos în ţara noastră; tradiţia, din care dezgropăm fala gloriilor vecuitoare; românismul, pe care-l vedem slujit mai mult pe tăria dacică decât pe pompoasa fală latină” (6/1940). Dintre rubrici, mai importante sunt „Cronica literară”, „Ucenicii condeiului”, „Calendar”, „Cartea străină”, „Poşta redacţiei”. Semnează versuri Margareta Isbăşoiu, Dem. Iliescu şi Ion Caraion; proză – N. Niculescu, Clemenţa Beşchea, N. Alexandrescu-Toscani, N. Bucuroiu, Geo Dobrescu, Lya Huţu, N.C. Mărgărit, Stelian Diaconescu (numele real al lui Ion Caraion); traduceri – Dem. Iliescu (din lirica italiană), Traian Mărculescu. Cronică literară fac N. Niculescu, Criticus, Alexandru Lungu, iar publicistică scriu Nichifor Crainic (<span class="CharOverride-2">Un Eminescu monumental</span>), N. Niculescu, George Gh. Pâslaru, N.N. Manolescu, Ion Coman, Bucur Ţincu (<span class="CharOverride-2">Personalitatea lui Bogdan Petriceicu Hasdeu</span>). Lorin Cedru, condeiul antisemit al publicaţiei, scrie articolul <span class="CharOverride-2">Preludiul comunismului în literatura română: nuanţele poeziei lui Avram Steuerman</span>. Sunt remarcaţi, la rubrica „Condicar”, Ion Biberi şi Emil Botta şi sunt criticaţi N. Iorga şi E. Lovinescu. Revistei „Gândirea”, „aceeaşi verde făclie pentru literele româneşti. Masivă, caldă, autoritară, perseverentă păzind peste zgomot şi nevoie”, i se face o bună primire. În numărul 8/1940 apare o largă prezentare a activităţii de „ambasador” al sufletului românesc a lui Nichifor Crainic, invitat al Facultăţii de Teologie din Viena, spre a i se conferi titlul <span class="CharOverride-2">doctor honoris causa</span>. Printre colaboratori se numără şi Gr. Trancu-Iaşi.&#9;<span class="CharOverride-4">D.B.</span></p>
			<p class="Heuristica_PRIMUL_Semnat"><span class="titlu-12">ACŢIUNEA MARAMURĂŞANĂ</span><span class="titlu-12 CharOverride-6">,</span><span class="CharOverride-1"> </span>publicaţie apă&#173;ru&#173;tă la Sighet (azi Sighetu Marmaţiei), bilunar, din 10 octombrie 1929 până în 21 ianuarie 1938. Director: Ilie Lazăr; redactori: Vasile Bel şi Petre Lenghel-Izanu (de la numărul 1/1933). Jurnalul (care include în subtitlu precizarea „de propagandă naţional-ţărănistă”), are un caracter pronunţat de partid şi de luptă electorală, tipărind totuşi şi numeroase materiale culturale. „Poetul gazetei”, Toma Murgoci Jiboteanu, publică mai multe poeme, precum <span class="CharOverride-2">Maramureşul</span>, <span class="CharOverride-2">Moţii</span>, <span class="CharOverride-2">Odă Unirii</span>,<span class="CharOverride-2"> Plugarilor</span>, cu timbru răzvrătit şi militant, iar prozatorul favorit al gazetei, Petre Lenghel-Izanu, semnează memoriale de călătorie în Italia (<span class="CharOverride-2">Frumuseţile Italiei şi ale Romei</span>), articole politice şi culturale. Asidui ca prezenţe în revistă sunt Ilie Lazăr, Gh. Turda, Şt. Ţiplea, V. Timiş, Mihai Pop, Ion Berinde, Gh. Vornicu, Al. Balint. Mai apar poezii de Victor Eftimiu (<span class="CharOverride-2">Cântecul ţăranilor</span>), Aron Cotruş (<span class="CharOverride-2">Maramureşul</span>), G. Topîrceanu (<span class="CharOverride-2">Vin ţigăncile la crâng…</span>) şi proză de Ion Agârbiceanu (<span class="CharOverride-2">Bătrâneţe</span>), I. Cristescu şi S. Truţia. Sunt reproduse baladele populare <span class="CharOverride-2">Petrea </span>şi<span class="CharOverride-2"> Voinicul</span>, se discută despre cercetările etnografice şi sociologice ale lui D. Gusti, despre monografia Maramureşului (Mihai Bologa), despre Eminescu în postura de apărător al ţărănimii, se traduce din proza lui August Strindberg (<span class="CharOverride-2">Ciurul de pietriş</span>). &#9;<span class="CharOverride-4">M.Pp.</span></p>
			<p class="Heuristica_PRIMUL_Semnat"><span class="titlu-12">ACŢIUNE ŞI REACŢIUNE</span><span class="titlu-12 CharOverride-6">,</span> revistă editată la București în 1929 şi 1930 (două numere) de Petru Comarnescu, Ionel Jianu, Constantin Noica și Mihail Polihroniade, cu subtitlul „Caiete simestriale de sinteză naţională în cadrul secolului XX”. Compusă din eseuri ample, scrisă integral de cei patru editori-autori și mai apropiată de ideea de volum colectiv decât de formatul unei reviste, <span class="CharOverride-1">A.r.</span> poate fi considerată un laborator al Tinerei Generații interbelice care precedă radicalizarea legionară a unor membri ai acesteia. Tema celor două numere este subsumată chestiunii naționalului, văzută în primul număr prin genul său proxim, universalismul, iar în cel de-al doilea prin diferența specifică („specificul național”). Articolele cel mai direct politice îi aparțin lui Mihail Polihroniade, viitor lider al Gărzii de Fier, aflat încă într-o poziție echivocă între stânga și dreapta. Astfel, în articolul <span class="CharOverride-2">Criza naționalismului</span> publicat în primul număr, Polihroniade apreciază utilitatea naționalismului drept una strategică, de instrument electoral: „Naționalismul, deși net inferior socialismului (termen ultim și necesar al democrației), oferă totuși priză asupra anumitor clase sociale și deci poate fi utilizat și în lupta electorală”. De asemenea, antisemitismul e combătut ca „unilateral și primejdios”, „incapabil de a formula soluții valabile pentru un organism național complex și polivalent”. Însă în articolul următor, publicat în volumul al doilea, <span class="CharOverride-2">Constantele politicei românești</span>, într-o schimbare relativă de poziție, Polihroniade apreciază că democrația reprezintă „cea mai periculoasă formă de guvernământ” și, ca atare, consideră pozitivă absența unei opinii publice, că „faptul că n-avem conștiință populară și n-avem opinie publică e un mare bine”, întrucât în politică „imbecilitatea și cretinismul poporului ating culmi nebănuite”. Petru Comarnescu reprezintă spiritul constructiv al grupului, visând la o „a doua renaștere” și pledând în <span class="CharOverride-2">Ideile veacului și spiritualitatea</span> pentru o nouă construcție spirituală a omenirii sub semnul neoclasicismului, sub care așază atât politica lui Benito Mussolini, cât și nume precum Charles Maurras, Igor Stravinsky, Paul Valéry, Henry de Montherlant, Le Corbusier ori, din România, G. Cantacuzino, Șt. Nenițescu și Ion Barbu. Tot Petru Comarnescu constată „falimentul «Gândirii»“, imputându-le lui Nichifor Crainic, lui Pamfil Șeicaru și altora ortodoxismul, tradiționalismul de mucava, diminuarea latinității și accentuarea orientalismului, pe scurt lipsa unei componente european-universale a proiectului gândirist, care să sublimeze spiritul național în sensul noii spiritualități dezirate. Constantin Noica atinge chestiuni care vor deveni teme structurante în opera sa de maturitate, <span class="CharOverride-2">Problematica echilibrului spiritual</span> și <span class="CharOverride-2">Logica națională</span>. Deși nu iese din parametrii colectiviști-spiritualiști ai vocabularului comun, Ionel Jianu este prezența cea mai vag poziționată, inclusiv printr-un diletantism necentrat vehiculând locuri comune vaporoase. &#9;<span class="CharOverride-4">M.I.</span></p>
			<p class="Heuristica_PRIMUL_Semnat"><span class="titlu-12">ACUM</span><span class="titlu-12 CharOverride-6">,</span><span class="CharOverride-1"> </span>„săptămânal al societăţii civile” apărut la Bucureşti între 1 ianuarie şi decembrie 1991. Director: Alexandru Paleologu; colegiul editor: Călin Anastasiu, Vartan Arachelian, Alina Mungiu, Dan Oprescu, Petre Stoica, Stelian Tănase, Radu Georgescu. Dintre rubricile mai importante se detaşează „Agenda”, „Portavoce”, „Alianţa Civică”, „A.B.C.”, „Elogiul nebuniei”. <span class="CharOverride-1">A.</span> reţine atenţia printr-un bogat sector publicistic, articolele semnate de Stelian Tănase, Alina Mungiu, Sorin Dumitrescu, Liviu Antonesei, Liviu Ioan Stoiciu, Alexandru Vlad ş.a. oferind o imagine critică a societăţii româneşti postrevoluţionare. Incitante sunt numeroasele interviuri publicate aici. Astfel, Virginia Hristu dialoghează cu ziaristul american John B. Guillemin, Raluca Barac cu Petre Ţuţea (<span class="CharOverride-2">Egalitatea comuniştilor</span>), dar cei mai mulţi parteneri de dialog sunt cei ai lui Stelian Tănase, care, sub genericul <span class="CharOverride-2">Dorinţa de a teoretiza</span>, îi are ca interlocutori pe Sanda Stolojan, Monica Lovinescu, Mihnea Berindei, Theodor Cazaban, Virgil Ierunca, Mircea Iorgulescu, Alexandru Paleologu, Alain Paruit, Constantin Tacou şi Bernard Poulet. Din dorinţa de a amplifica dimensiunea cultural-artistică, <span class="CharOverride-1">A.</span> tipăreşte suplimentul „Oglinda”, ce se vrea „un mijloc de cercetare a unor inadvertenţe” din zona creaţiei literar-artistice, vizând „limpezirea diferenţelor dintre artă şi kitsch”. Alţi colaboratori: Doina Uricariu, Maria-Luiza Cristescu, Octavian Paler, Florin Manolescu, Petre Mihai Băcanu. &#9;<span class="CharOverride-4">D.B.</span></p>
			<p class="Heuristica_PRIMUL_Semnat"><span class="titlu-12">ADAM</span><span class="titlu-12 CharOverride-6">,</span> publicaţie apărută la Bucureşti bilunar între 15 aprilie 1929 şi octombrie 1939, apoi lunar între 1 noiembrie 1939 şi aprilie 1940. Redactor şi fondator: I. Ludo (menţionat din 15 noiembrie 1936 până la 1 ianuarie 1938); între 15 iulie şi 15 noiembrie 1936 se întrerupe din motive ce par a nu fi doar dificultăţile financiare, iar la 1 februarie 1937, odată cu adăugarea subtitlului „Revistă evreiască de cultură şi documentare”, anunţă o „reînnoire” datorată „preluării” de tinerii Miron Grindea (indicat pe copertă ca redactor-proprietar abia de la numărul dublu 123–124 din 1938) şi Idov Cohn. <span class="CharOverride-1">A. </span>şi-a recrutat colaboratori „din toate clasele politice, de toate nuanţele sociale, din toate şcolile literare”, o notă lapidară tardivă (100/1937) dezvăluind că la înfiinţare, „intenţia [lui I. Ludo] a fost să dea evreimii care citeşte româneşte o tribună publicistică şi literară de luptă spirituală şi politică, de atitudine evreiască”. Majoritatea textelor – beletristice, eseuri, cronici, articole critice –, dar mai ales conţinutul rubricilor „Însemnări”, „Moravuri intelectuale”, „Cărţi – recenzii”, „Anecdote”, al cronicilor muzicale şi teatrale vădesc formula de magazin a revistei şi preocupările pentru promovarea şi protejarea valorilor evreităţii. Colaborează cu versuri M. Blecher (<span class="CharOverride-2">Poem</span>, <span class="CharOverride-2">Menagerie</span>, din <span class="CharOverride-2">Corp transparent</span>,<span class="CharOverride-2"> </span>„ce va apare curând”), Saşa Pană (<span class="CharOverride-2">Un ochi atoateştiutor</span>), F. Aderca (<span class="CharOverride-2">Sulamita</span>, „din ciclul <span class="CharOverride-2">Biblice</span>”), Geri Spina, Emil Ungher, George Silviu, A. Toma, Al. Terziman, Artur Maria Arsene, Al. Dominic, Al. Robot, Enric Furtună. Sporadic se reproduc poezii ale fabulistului basarabean de limbă idiș Eliezer Steinbarg. Proza ocupă un spaţiu redus: M. Blecher, <span class="CharOverride-2">Calul </span>(din acelaşi volum <span class="CharOverride-2">Corp transparent</span><span class="CharOverride-3"> </span>de unde provin şi poeziile), H. Bonciu, <span class="CharOverride-2">Omul cu ciocul de aramă</span> (introducere la romanul <span class="CharOverride-2">Bagaj</span>, „aflat sub tipar”), Enric Furtună, <span class="CharOverride-2">Kirchen îşi schimbă numele </span>(din ghinionistul roman <span class="CharOverride-2">Meletie jidovul</span>, pierdut de două ori în cursul deceniului 1937–1947 în halele tipografiilor chiar în ajunul imprimării), A.L. Zissu, <span class="CharOverride-2">Transilvania</span> (din <span class="CharOverride-2">Calea calvarului</span>), I. Peltz, <span class="CharOverride-2">Drum întors</span> (din <span class="CharOverride-2">Moartea tinereţelor</span>), Miron Grindea (<span class="CharOverride-2">Cum miial)</span>. O suită de note de călătorie sub genericul <span class="CharOverride-2">Peregrinări europene </span>creionează Eugen Relgis (<span class="CharOverride-2">Întoarcerea</span>, <span class="CharOverride-2">Câteva ore la Budapesta</span>, <span class="CharOverride-2">Noapte berlineză</span>). Singurele fragmente dramatice selectate provin din piesele lui Adrian Verea <span class="CharOverride-2">Apolonius din Tyane </span>– aflată concomitent în repertoriul Teatrului Naţional – şi <span class="CharOverride-2">Ioshiwara – </span>dispărută în<span class="CharOverride-2"> </span>bombardamentul din 7 mai 1944 asupra Capitalei, când şi-a pierdut viaţa şi autorul. Îndrăzneaţă, originală este transpunerea în idiş a trei proze: <span class="CharOverride-2">Punguţa cu doi bani</span> de Ion Creangă, <span class="CharOverride-2">Catrinţaş</span> de N. Gane şi <span class="CharOverride-2">Bunicul</span> de B. Delavrancea<span class="CharOverride-2">.</span> Revistă combativă, implicată viu în mişcarea culturală şi în disputele de idei ale deceniilor al treilea şi al patrulea din Europa şi din ţară, <span class="CharOverride-1">A.</span> tipăreşte şi texte teoretice (C. Stere, <span class="CharOverride-2">Elenismul şi iudaismul în civilizaţia umană</span>), articole virulente (Bogdan Varvara, <span class="CharOverride-2">Politica pacifistă a Rotschildzilor</span>), dar mai ales găzduieşte schimburi de opinii în controversă, iniţiază sau intervine în polemici (I. Ludo, <span class="CharOverride-2">Conu Leonida faţă cu revoluţia germană sau Istoria îşi pierde echilibrul şi d. Nae Ionescu îi pune proptele</span>, <span class="CharOverride-2">Si vis pacem sparge geamuri ori Nae, Nae şi iar Nae etc.</span>). Chiar şi cronicile, recenziile sau articolele de istorie literară au, aproape fără excepţie, un sâmbure negativist, contestatar. Aşa sunt <span class="CharOverride-2">Scrumbia sau evreul sau Amintirile d-nei Sabina Cantacuzino </span>de Constantin Graur, <span class="CharOverride-2">Un evreu de meserie român </span>de Ronetti-Roman, <span class="CharOverride-2">Glosse la poezia „Florilor de mucegai”</span> de Lucian Boz (reluat după „Ulise”), <span class="CharOverride-2">Sociologie sau antisemitism </span>de G. Spina (un atac la Petre Pandrea). Notă aparte fac textele între eseu, comentarii şi însemnări critice datorate lui I. Brucăr, <span class="CharOverride-2">Filosofia religiei la Spinoza</span>, Gala Galaction, <span class="CharOverride-2">De pe treptele palatelor irodiane </span>(„note marginale la personalitatea regelui Iudeii”), Barbu Lăzăreanu, <span class="CharOverride-2">Greşeli faţă de cultura evreiască</span>, <span class="CharOverride-2">Un ospăţ al înţelepciunii populare </span>(omagiu lui Moses Gaster la optzeci de ani) şi dr-lui Ygrec, <span class="CharOverride-2">Un medic evreu la curtea lui Ştefan cel Mare</span>. Pe tot parcursul lungii sale apariţii, cu prilejuri aniversare, <span class="CharOverride-1">A.</span> alcătuieşte numere speciale, dedicate sărbătoritului (H. Streitman, Steuerman-Rodion, Ronetti-Roman, Şulem Aleihem (Şalom Alehem), M. Schwartzfeld), sau portrete biografice elogioase (Tudor Arghezi, <span class="CharOverride-2">A.L. Zissu</span>, F. Aderca, <span class="CharOverride-2">B. Fundoianu</span>, Eugen Herovanu, <span class="CharOverride-2">Rodion</span>, Dragoş Protopopescu, <span class="CharOverride-2">Eliezer Steinbarg</span>, I.A. Bassarabescu, <span class="CharOverride-2">Câteva amintiri despre C. Dobrogeanu-Gherea</span>). Sumarele <span class="CharOverride-1">A. </span>nu respectă o structură riguroasă, cu spaţii consacrate în pagină, însă o rubrică generoasă, „Însemnări”, alătură consecvent informații teatrale, muzicale (responsabil Vasile Cristian), culturale (responsabil I. Ludo), din sălile de expoziţii (responsabil S. Hay), recenziilor semnate de Miron Grindea (la volumul <span class="CharOverride-2">Inimi cicatrizate </span>al lui M. Blecher), Enric Furtună (la Liviu Deleanu, <span class="CharOverride-2">Ceas de veghe</span>), Ion Călugăru (la A.L. Zissu, <span class="CharOverride-2">Noi. Breviar judaic</span>). O grafică adecvată la interior şi copertele executate de artişti plastici cu o bună reputaţie în epocă – Arnold, Victor Brauner, Titina Căpitănescu (Titina Călugăru), Marcela Cordescu, Marcel Iancu, Iser, Maxy, Perahim, Ross, Loewendal – se adaugă listei impresionante de semnatari evrei, printre care figurează şi scriitorii români N.D. Cocea, Gr. Trancu-Iaşi, C. Stere, E. Marghita, I. Vinea, Paul Zarifopol. La împlinirea unui deceniu de activitate, în 1939, revista tipăreşte „Almanahul «Adam»“, sub redacţia lui Miron Grindea. Nu peste mult acesta se va stabili la Londra, unde <span class="CharOverride-1">A. </span>se transformă (în 1941) în „International Review. A Literary Magazine in English and French”, cu o periodicitate aleatorie, deşi programată a fi lunară. Pentru 1963–1965 marca numărul 300, iar în 1991 ajunsese la numărul 500. În 1970, un alt moment aniversar, <span class="CharOverride-1">A. </span>îşi devoala titlul, alcătuit din aglutinarea iniţialelor cuvintelor arte, dramă, arhitectură, muzică. Acum numerele sunt exclusiv tematice:<span class="CharOverride-2"> Descartes, George Bernard Shaw, Literatura ecuadoriană, Balzac,</span> <span class="CharOverride-2">Veneţia şi Trieste în literatură, Tribute George Enescu. 1881–1955</span>, cu contribuţii ale lui Émile Herriot, Herbert Read, Winston Churchill, Yehudi Menuhin, Jean Cassou, Tristan Tzara, T.S. Eliot, Paul Claudel. Pe lângă aceste importante nume din elita literelor şi ale artei mondiale contemporane, editorul dedică un număr întreg prozei şi poeziei române moderne şi contemporane, din care îi selectează pe Tudor Arghezi, G. Bacovia, Lucian Blaga, V. Voiculescu, Maria Banuş, Ana Blandiana, Emil Botta, Ştefan Roll, Marin Sorescu, D.R. Popescu, Adrian Păunescu. Alţi colaboratori: O. Harmelin, Marius Mircu, Alex. Şafran, I. Gropper, S. Podoleanu, Horia Liman, Eugen Herovanu, A. Axelrad.&#9;<span class="CharOverride-4">R.P.</span></p>
			<p class="Heuristica-PRIMUL"><span class="titlu-12">ADAM, Dinu</span><span class="CharOverride-9"> </span>(25.X.1953, București), poet, gazetar. Este fiul Mariei Nadejda Carmen (n. Carșinescu) și al lui Dumitru Adam, inginer. A absolvit în București Liceul „Gh. Șincai” (1972) și Facultatea de Construcții Civile, Industriale și Agricole a Institutului de Construcții (1977). A lucrat ca inginer la Centrala Mătăsii, Inului și Cânepii, apoi, între 1982 și 1992, la Institutul de Proiectare pentru Construcții Industriale (IPC), ca inginer proiectant și șef de proiect. A mai fost purtător de cuvânt al Uniunii Scriitorilor (1992–1994), director al Editurii Seara (1992–2000), editând din această poziție revista „Academia Cațavencu” (1996–1998), redactor-șef al revistei „Plai cu boi” (2000–2006) și al săptămânalelor de satiră și umor „Aspirina săracului” (2006–2007) și „Satiricon” (2008). A debutat cu poezie în 1970 în suplimentul literar al ziarului „Scânteia tineretului”. În urma primului concurs de debut al Editurii Eminescu publică placheta <span class="CharOverride-2">Înaltele porți </span>(1974). I-au fost acordate premiile de poezie ale revistelor „Amfiteatru” și „Ateneu”. În 1987 și apoi între 1991 și 1992 a realizat emisiunea radiofonică săptămânală „Amfiteatrul poeziei universale”. Între 1987 și 1988 a scris scenarii radiofonice, difuzate sub genericul „Istoria unei capodopere”. A mai publicat versuri în „Familia”, „Tribuna”, „Viața studențească”, „Luceafărul”, „Dialog”/„Alma Mater”, „Convorbiri literare”, „Orizont”, „Argeș”, „Contemporanul”. A fost tradus în publicații literare din SUA, Germania, Macedonia, Grecia, Mexic, Franța, Danemarca, Palestina, Finlanda, Cehia, Suedia, Bulgaria. Este membru fondator al Fundațiilor Memoria, Secolul XXI, Dostoievski Est-Vest, precum și al Asociației Scriitorilor Profesioniști (ASPRO) și al Asociației pentru o Societate Performantă (ASPER). De asemenea, este membru fondator al Centrului Internațional de Traduceri și Schimburi Culturale din Rhodos, Grecia (1995).</p>
			<p class="Heuristica-BASE">De-a lungul volumului <span class="CharOverride-2">Înaltele porți</span>, <span class="CharOverride-1">A.</span> impostează abundent metaforizant și convențional teme de regulă patriotice, prin declarații directe („patria e aerul în care albinele torc lumina,/ pe-aripile copacilor pierzând-o apoi…”) sau prin reverii geografice având ca pretext Bărăganul, Delta Dunării, Oltul, Munții Apuseni ș.a. Și în volumul următor, <span class="CharOverride-2">Cântec de leagăn. Pseudosonete și altfel de poeme</span> (1976), apar câteva „cântece pentru iubirea patriei”, de această dată cu rimă („adunăm din oglinzi ce se cheamă pământ/ imnul nostru de țară, albastru și sfânt”). Posibilitățile poetului par a se reduce deocamdată la parametrii stilistici și tematici ai tradiționalismului gândirist interbelic, deși unele versuri pot fi reținute („Zidită-n scorburi se preschimbă în cărbune/ tăcerea vulpilor bănuitoare”). Însă poezia lui <span class="CharOverride-1">A.</span> va evolua cu timpul, deși se amână indefinit concretizarea editorială: renunțând la recuzita butaforică, devine mai introspectivă, mai discursivă și mai directă, valorificând în câteva cicluri publicate în reviste melancolii populate de oglinzi, de iubiri fantasmatice, de călătorii și de ecourile unor teme clasice.</p>
			<p class="Heuristica___mici"><span class="CharOverride-1">SCRIERI:</span> Înaltele porți, București, 1974; <span class="CharOverride-2">Cântec de leagăn. Pseudosonete și altfel de poeme</span>, București, 1976; <span class="CharOverride-2">Gedichte</span>, Frankfurt am Main, 2000.</p>
			<p class="Heuristica___m_RPR"><span class="CharOverride-1">Repere bibliografice</span>: Cătălin Bordeianu, <span class="CharOverride-2">„Cântec de leagăn”</span>, „Dialog” (Iași), 1977, 57. &#9;<span class="CharOverride-3">M.I.</span></p>
			<div class="_idGenObjectLayout-1">
				<div id="_idContainer019" class="Basic-Graphics-Frame _idGenObjectStyle-Disabled">
					<div id="_idContainer017" class="Basic-Graphics-Frame">
						<p class="Titlu-Nume-H">ADAM, Ioan</p>
						<p class="Titlu-mic-DATE">(26.XI.1875, Vaslui – 18.V.1911, Iaşi), prozator. </p>
					</div>
					<div id="_idContainer018" class="Basic-Graphics-Frame">
						<img class="_idGenObjectAttribute-1" src="01_p_03-79_AaAd-web-resources/image/Adam_Iosan_prozator.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Dochiţei şi al lui Gheorghe Adam, cojocar. Urmează şcoala primară la Vaslui şi Şcoala Normală „Vasile Lupu” din Iaşi, absolvită în 1894. După ce a lucrat un timp ca învăţător în judeţul Vaslui, şi-a dat diferenţa examenelor de liceu pentru a putea frecventa învăţământul universitar. Obţinând o bursă din partea Prefecturii judeţului Vaslui, îşi termină studiile la Facultatea de Drept din Bruxelles, unde îşi susţine şi examenul de doctorat. Întors în România, a fost, pe rând, profesor la Constanţa, magistrat la Călăraşi şi Tulcea, secretar al Primăriei din Constanţa. În 1895 începe să publice poeme în proză şi povestiri în „Adevărul ilustrat” şi „Vatra”. A mai colaborat la „Vieaţa”, „Floare albastră”, „Sămănătorul” (Orăştie), „Neamul românesc literar”, „Luceafărul”, „Viaţa literară şi artistică”, „Gazeta Transilvaniei”, „Opinia”, „Convorbiri literare”, „Fa&#173;milia”, „Tribuna”, „Adevărul”, „Libertatea”, „Ramuri” ş.a. A semnat şi cu pseudonimul I. Blanc. În 1905 a făcut parte din grupul celor care au editat „Tribuna Dobrogei”. În 1909 a participat la înfiinţarea Societăţii Scriitorilor Români.</p>
			<p class="Heuristica-BASE">Povestirile, nuvelele şi romanele lui <span class="CharOverride-1">A.</span> trimit, în cea mai mare parte, la universul rural. Prin multe dintre subiectele alese, prin personaje şi atitudini, prozatorul se dovedeşte un precursor al sămănătorismului, precum şi al poporanismului. În primul volum de nuvele, <span class="CharOverride-2">Flori de câmp</span> (1900), sunt surprinse câteva caractere violente, capabile chiar de crimă. Tot aici apar frânturi din viaţa animalelor, amintind de volumul <span class="CharOverride-2">Din lumea celor care nu cuvântă</span> de Emil Gârleanu. În romanele <span class="CharOverride-2">Rătăcire</span> (1902) şi <span class="CharOverride-2">Sybaris</span> (1902) tipologiile sunt insuficient explorate, iar acţiunea nu are amploare, primul roman, în special, părând mai degrabă o culegere de nuvele. Dimensiunea psihologică rămâne una de suprafaţă, <span class="CharOverride-1">A.</span> mulţumindu-se să creeze personaje după o schemă morală maniheistă, în alb şi negru. Cele două romane urmau să facă parte dintr-o trilogie al cărei ultim volum nu a mai fost publicat. Ideea pe care se ridică întreaga construcţie narativă din <span class="CharOverride-2">Rătăcire</span> este clasicul antagonism dintre ţărani şi boieri. Dragostea dintre doi tineri, protagoniştii romanului, proveniţi din cele două straturi sociale aflate în neostoită înfruntare, nu poate înfrânge prejudecăţile. Conflictul, plasat după 1860, constituie un element esenţial în fresca evenimentelor politice şi sociale. Diatriba, caracterul moralizator, critica la adresa corupţiei societăţii din Capitală sunt însă stridente. În aceeaşi notă violentă, văduvită de valoare artistică, este scrisă şi povestea de iubire dintre cele două personaje: ţăranul Bujor şi Duduia, fiica unui boier de veche stirpe. Întoarcerea la viaţa din preaplinul naturii – cale aleasă de Bujor – se dovedeşte nepotrivită pentru Duduia (numele celor doi sunt naiv simbolice), deprinsă cu tihna vieţii îmbelşugate. Confirmarea „tezei” se face prin fuga Duduii împreună cu un arendaş grec. Rod al dragostei dintre Bujor, în care <span class="CharOverride-1">A.</span> vede un exponent viguros al ţărănimii, şi Duduia, întruchipare a boierimii lipsite de vitalitate, îndepărtată mult de tradiţiile şi aspiraţiile satului, este pruncul Făt-Frumos, un copil bolnav psihic, semn al degenerării, al „rătăcirii”. Romanul, conceput ca un „jurnal” al lui Bujor, e însoţit de un prolog şi de un epilog, texte impregnate de acelaşi sentimentalism desuet. Câteva personaje reapar şi în al doilea roman, <span class="CharOverride-2">Sybaris</span>. Astfel, Duduia, bătrână, se întoarce pe meleagurile unde trăise alături de Bujor pentru a muri răpusă de remuşcare. În cu totul alt registru faţă de nota falsă, cu vădită tendinţă moralizatoare, caracteristică scrierilor de ficţiune ale lui <span class="CharOverride-1">A.</span>, este scrisă monografia <span class="CharOverride-2">Constanţa pitorească cu împrejurimile ei </span>(1908), un ghid pentru cel ce doreşte să cunoască istoria acestui ţinut.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Flori de câmp</span>, Bucureşti, 1900; <span class="CharOverride-2">Pe lângă vatră</span>, Bucureşti, 1900; <span class="CharOverride-2">Leagănul viselor</span>, Bucureşti, 1902; <span class="CharOverride-2">Rătăcire</span>, Bucureşti, 1902; <span class="CharOverride-2">Sybaris</span>, Bucureşti, 1902; <span class="CharOverride-2">Pe Dunăre</span>, Constanţa, 1904; <span class="CharOverride-2">Teatru şcolar</span>, Bucureşti, f.a.; <span class="CharOverride-2">Năzuinţi</span>, Bucureşti, 1907; <span class="CharOverride-2">Constanţa pitorească cu împrejurimile ei</span>, Bucureşti, 1908; <span class="CharOverride-2">Voia mării</span>, Bucureşti, 1909; <span class="CharOverride-2">Aripi tăiate</span>, Bucureşti, 1910; <span class="CharOverride-2">Din viaţă</span>, Bucureşti, [1910]; <span class="CharOverride-2">Vorbe de clacă</span>, Vălenii de Munte, 1910; <span class="CharOverride-2">Învingătorul</span>, Bucureşti, [1915]; <span class="CharOverride-2">Înstrăinat</span>, Bucureşti, 1918; <span class="CharOverride-2">Mărire şi cădere</span>, Bucureşti, [1924]; <span class="CharOverride-2">Sub arşiţă</span>, Bucureşti, 1925; <span class="CharOverride-2">Glume şi pilde ţărăneşti</span>, Bucureşti, [1928]; <span class="CharOverride-2">Rătăcire. Sybaris, </span>îngr. Constantin Mohanu, introd. Al. Hanţă,<span class="CharOverride-2"> </span>Bucureşti, 1984. <span class="CharOverride-1">Traduceri:</span> Guy de Maupassant, <span class="CharOverride-2">Nuvele alese</span>, Bucureşti, 1908.</p>
			<p class="Heuristica___m_RPR"><span class="CharOverride-1">Repere bibliografice:</span> Sadoveanu, <span class="CharOverride-2">Cărţi</span>, I, <span class="CharOverride-2">40–41</span>; Lovinescu, <span class="CharOverride-2">Scrieri</span>, V, <span class="CharOverride-2">40–41</span>, VI, <span class="CharOverride-2">182–183</span>; B. Jordan, <span class="CharOverride-2">Antologia învăţătorilor în literatură</span>, Bucureşti, 1939, <span class="CharOverride-2">78–82</span>; D. Micu, <span class="CharOverride-2">Istoria literaturii române</span>, II, Bucureşti, 1965, <span class="CharOverride-2">90–91</span>; Enache Puiu, <span class="CharOverride-2">Ioan Adam</span>, TMS, 1968, 3; Ciopraga, <span class="CharOverride-2">Lit. rom.</span>, <span class="CharOverride-2">541–542</span>; <span class="CharOverride-2">Dicţ. scriit. rom.</span>, I, <span class="CharOverride-2">10–11</span>. &#9;<span class="CharOverride-3">O.I.</span></p>
			<p class="Heuristica-PRIMUL"><span class="titlu-12">ADAM, Ioan</span> (19.VIII.1946, Mediaş), critic şi istoric literar, editor. Este fiul Elisabetei Adam (n. Balteş), funcţionară, şi al lui Gheorghe Adam, tehnician feroviar. A absolvit Facultatea de Limba şi Literatura Română la Universitatea din Bucureşti, luându-şi doctoratul în filologie (2000) cu teza <span class="CharOverride-2">Ideologia literară a lui Duiliu Zamfirescu</span>. A fost redactor în secţia literatură şi artă a ziarului „Scânteia” (1969–1974, 1983–1988), şef al secţiei de cultură la „Scânteia tineretului” (1974–1983), lector principal la Editura Eminescu (1988–1991), publicist comentator la „Adevărul” (1991–1992), redactor-şef adjunct la „Vocea României” (1993–1996). Ulterior este realizator-coordonator la Radio&#173;difuziunea Română, iar din 2001 profesor la Universitatea Româno–Canadiană din Braşov. A debutat în 1964 la revista „Lumea”.</p>
			<p class="Heuristica-BASE">Prefigurată în 1976 de o antologie de opinii critice despre Duiliu Zamfirescu şi de o ediţie a romanului <span class="CharOverride-2">Viaţa la ţară</span>,<span class="CharOverride-2"> </span>prima carte a lui <span class="CharOverride-1">A.</span>, <span class="CharOverride-2">Introducere în opera lui Duiliu Zamfirescu</span> (1979), este un recurs la câştigurile exegezelor tradiţionale. Bine informat, cu lecturi „la zi”, criticul surprinde prin redistribuirea accentelor interpretative. Autorul <span class="CharOverride-2">Romanului Comăneştenilor</span> nu mai e văzut doar ca prozator „social”, „ruralist”, ci mai ales ca analist al naturilor problematice, al fiinţelor complicate, devastate de ruptura dintre conştiinţă şi comportament. Cercetată atent, detectivistic, legenda „impopularităţii” scriitorului, laitmotiv al studiilor precedente, e explicată prin propensiunea spre „realismul analitic” prin care Duiliu Zamfirescu îşi devansa contemporanii şi prin voinţa sincronizării discursului epic cu acela european practicat de Maupassant, Zola, Flaubert, D’Annunzio, Verga, Lev Tolstoi. Debutul editorial a fost începutul unei serii de studii şi ediţii consacrate aceluiaşi autor. După volumul V din ediţia critică <span class="CharOverride-2">Opere</span>, întocmit împreună cu Mihai Gafiţa, <span class="CharOverride-1">A</span>. continuă lucrarea îngrijind secţiunea de publicistică şi memorialistică a lui Duiliu Zamfirescu (volumul VI). Notele şi comentariile din aparatul critic al ediţiei confirmă un istoric literar informat la surse de primă mână, prob, exact şi echilibrat în judecăţi, neezitând, când situaţia o cere, să-şi încordeze nervul polemic. În materie de editare a aceluiaşi scriitor au urmat mai târziu culegerea <span class="CharOverride-2">Poezii şi nuvele</span> (1996) şi volumul <span class="CharOverride-2">În Basarabia</span> (2012), cuprinzând memorialistica şi publicistica respinse de cenzura comunistă, iar sub raportul interpretării, o carte despre ideologia literară a aceluiaşi scriitor, <span class="CharOverride-2">Oglinda şi modelele</span> (2001), în care sunt identificate atent izvoarele („modelele”) şi se descifrează poetica explicită a acestui autor stăpânit de imperativul armoniei şi impersonalităţii (afinităţi maioresciene), precum şi, întrucât îl priveşte strict pe prozator, interesul acut pentru observaţia şi sondajul psihologic. Simultan cu proiectul Duiliu Zamfirescu, unghiul cercetărilor întreprinse de <span class="CharOverride-1">A.</span> se desface şi către alţi scriitori, pentru început cei din secolul al XX-lea, majoritari în volumul <span class="CharOverride-2">Planetariu </span>(1984), care conţine studii de istorie literară consacrate lui Mihail Sadoveanu, Tudor Arghezi, Ion Pillat, G. Călinescu, Marin Preda şi, desigur, lui Duiliu Zamfirescu. Unora dintre ei, ca şi lui I.L. Caragiale, Gh. Brăescu, Mihai Beniuc, Grigore Ghica, <span class="CharOverride-1">A. </span>le-a consacrat ediţii însoţite de prefeţe, postfeţe, tabele cronologice, dosare critice, bibliografii, redactate sub semnul rigorii documentare şi al subtilităţii argumentării. Demersul criticului a continuat cu <span class="CharOverride-2">Inelele lui Saturn</span> (1998), în care investighează „paradisul tulburat” al lui I.L. Caragiale (unde domneşte „puterea întunericului”), descoperind premonitorii accente ionesciene (vizibile în <span class="CharOverride-2">Victimele datoriei</span>), identifică în proza lui Gh. Brăescu eposul destinului capricios, comentează pentru prima dată umorul lui Lucian Blaga, strategia disimulării defensive în epica lui Zaharia Stancu. În eseurile dintr-o altă culegere, <span class="CharOverride-2">Zidul şi litera</span> (2004), el investighează tot epoca interbelică, dar aplecându-se şi asupra unor autori vechi (Nikolaus Olahus, Costache Conachi, B.P. Mumuleanu), al căror pitoresc tematic, de atmosferă şi stilistic, bine explorat şi exploatat, face un insolit contrast, în economia cărţii, cu paginile alocate Hortensiei Papadat-Bengescu sau lui Camil Petrescu-dramaturgul, totul într-un stil de excursie istorico-literară erudită şi de naraţiune agreabilă şi totodată incitantă, cu intuiţii critice de fineţe. Bun cunoscător al chestiunilor literar-estetice, dar şi al celor politice (Z. Ornea), <span class="CharOverride-1">A.</span> publică o masivă sinteză, <span class="CharOverride-2">Panteon regăsit. O galerie ilustrată a oamenilor politici români</span> (2000), în care figurează şi scriitori-politicieni precum C.A. Rosetti, M. Kogălniceanu, D. Bolintineanu, Duiliu Zamfirescu, I.G. Duca. Disponibilitatea pentru literatura trecutului e complinită de atenţia acordată actualităţii, din care a rezultat o carte alcătuită din cronici publicate între anii 1975 şi 2012, retipărite sub un titlu explicit şi totodată acoperit de sumar, care e guvernat de criteriul identificării cu obiectul cronicilor: <span class="CharOverride-2">Afinităţi selective</span> (2012). Interviurile, tabletele şi reportajele adunate sub titlul <span class="CharOverride-2">Bat clopotele pentru Basarabia</span> (1995; Premiul Uniunii Scriitorilor din Republica Moldova), scrise în colaborare cu Georgeta Adam, definibile prin „tremurul de nerv participativ, fiorul dramatic, analiza lucidă” (Mihai Cimpoi), indică un marcat interes pentru problematica civică, demonstrat şi de articolele de atitudine din <span class="CharOverride-2">Parole în Balcania </span>(2003) sau de paginile de jurnal din <span class="CharOverride-2">Oglinda de cerneală</span> (2005), după cum <span class="CharOverride-2">Povestea vorbelor</span> (2007) îl relevă pe „biograful” cuvintelor, practicând – în cunoştinţă de cauză, cum au remarcat lingviştii care au recenzat cartea – altă excursie erudită, interdisciplinară, din care rezultă o „istorie secretă a românilor condensată memorabil în rostirea lor”, o „poveste a vorbelor, dar şi a lumii româneşti pe care o spun ele”. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Introducere în opera lui Duiliu Zamfirescu</span>,<span class="CharOverride-2"> </span>Bucureşti, 1979;<span class="CharOverride-2"> </span>ed. Focşani, 2002; <span class="CharOverride-2">Planetariu</span>, Bucureşti, 1984; <span class="CharOverride-2">Bat clopotele pentru Basarabia</span> (în colaborare cu Georgeta Adam), Bucureşti, 1995; <span class="CharOverride-2">Inelele lui Saturn</span>, Bucureşti, 1998; <span class="CharOverride-2">Panteon regăsit. O galerie ilustrată a oamenilor politici români</span>, Bucureşti, 2000; <span class="CharOverride-2">Oglinda şi modelele. Ideologia literară a lui Duiliu Zamfirescu</span>, Bucureşti, 2001; <span class="CharOverride-2">Proba exilului</span> (în colaborare cu Georgeta Adam), I, Bucureşti, 2002; <span class="CharOverride-2">Parole în Balcania</span>, Bucureşti, 2003; <span class="CharOverride-2">Zidul şi litera</span>, Bucureşti, 2004; <span class="CharOverride-2">Oglinda de cerneală. File dintr-un jurnal de tranziţie 1991–2005</span>, Bucureşti, 2005; <span class="CharOverride-2">Povestea vorbelor</span>. <span class="CharOverride-2">O istorie secretă a limbii române</span>, Piteşti, 2007; <span class="CharOverride-2">Afinităţi selective</span>, Târgovişte, 2012. <span class="CharOverride-1">Ediţii, antologii:</span> <span class="CharOverride-2">Duiliu Zamfirescu interpretat de</span>..., introd. edit., Bucureşti, 1976;<span class="CharOverride-2"> </span>Duiliu Zamfirescu, <span class="CharOverride-2">Opere</span>, vol. V, Bucureşti, 1982 (în colaborare cu Mihai Gafiţa), vol. VI, Bucureşti, 1987 (în colaborare cu Georgeta Adam), <span class="CharOverride-2">Opere</span>, vol. I: <span class="CharOverride-2">Poezii şi nuvele</span>, Galaţi, 1996, <span class="CharOverride-2">În Basarabia</span>, introd. edit., Bucureşti, 2012; Ion Pillat,<span class="CharOverride-2"> Casa amintirii</span>,<span class="CharOverride-2"> </span>Bucureşti, 1996. <span class="CharOverride-1">Traduceri:</span> Gérard Bayo, <span class="CharOverride-2">Revolta lui Arthur Rimbaud</span>, pref. Dominique Daguet, București, 1998 (în colaborare cu Robert Adam). </p>
			<p class="Heuristica___m_RPR"><span class="CharOverride-1">Repere bibliografice:</span> D. Micu, <span class="CharOverride-2">Un nou Duiliu Zamfirescu</span>, ARG, 1979, 4; Petru Poantă, <span class="CharOverride-2">Duiliu Zamfirescu</span>, ST, 1980, 2; Petru Poantă, <span class="CharOverride-2">„Planetariu</span>”, TR, 1985, 3; Liviu Petrescu, <span class="CharOverride-2">Moment</span> <span class="CharOverride-2">Duiliu</span> <span class="CharOverride-2">Zamfirescu</span>, ST, 1990, 2; Ulici, <span class="CharOverride-2">Lit. rom.</span>, I, <span class="CharOverride-2">522–523</span>; Ornea, <span class="CharOverride-2">Înţelesuri</span>, <span class="CharOverride-2">91–96</span>; <span class="CharOverride-2">Dicţ. scriit. rom.</span>,<span class="CharOverride-2"> </span>I, <span class="CharOverride-2">11–12</span>; Mihai Cimpoi, „<span class="CharOverride-2">Bat clopotele pentru Basarabia</span>”, CC, 1996, 9–10; Daniel Cristea-Enache, <span class="CharOverride-2">Demnitatea criticii</span>, ALA, 1999, 473; Z. Ornea, <span class="CharOverride-2">Oameni politici în </span><span class="CharOverride-2">discursuri</span>, RL, 2001, 7; C. Stănescu, <span class="CharOverride-2">Accente. Jurnal </span><span class="CharOverride-2">indirect 1996–2003</span>, Bucureşti, 2003, <span class="CharOverride-2">415–419</span>; Nicolae Mecu, <span class="CharOverride-2">Centrul şi periferia. Itinerar pe orbita clasică a literaturii române</span>, Bucureşti, 2004, <span class="CharOverride-2">110–114</span>; Horia Bădescu, <span class="CharOverride-2">Anatomia criticului</span>, ST, 2006, 10–11; Mircea Popa, <span class="CharOverride-2">Ioan Adam – istoric literar şi publicist</span>,<span class="CharOverride-2"> </span>„Caligraf”, 2006, 1; Tudor Cristea, <span class="CharOverride-2">De la clasici la contemporani</span>, Târgovişte, 2008, <span class="CharOverride-2">335–350</span>; Constantin Coroiu, <span class="CharOverride-2">Afinități și rezonanțe</span>, <span class="CharOverride-2">I–II</span>, CLT, 2012, 48, 49; Mircea Dinutz, <span class="CharOverride-2">Anamneze necesare</span>,<span class="CharOverride-2"> </span>Râmnicu Sărat,<span class="CharOverride-2"> </span>2012, <span class="CharOverride-2">77–93</span>; Magda Ursache, <span class="CharOverride-2">Vieţile cărţarilor contimporani după Magda U.</span>, Cluj-Napoca, 2012, <span class="CharOverride-2">247–251</span>.&#9;<span class="CharOverride-3"> A.N., N.M. </span></p>
			<div class="_idGenObjectLayout-1">
				<div id="_idContainer022" class="Basic-Graphics-Frame _idGenObjectStyle-Disabled">
					<div id="_idContainer020" class="Basic-Graphics-Frame">
						<p class="Titlu-Nume-H">ADAM, Sergiu</p>
						<p class="Titlu-mic-DATE">(16.VII.1936, Cosmeşti, j. Galaţi – 26.II.2015, Bacău), poet, prozator, traducător. </p>
					</div>
					<div id="_idContainer021" class="Basic-Graphics-Frame">
						<img class="_idGenObjectAttribute-1" src="01_p_03-79_AaAd-web-resources/image/1ADAM_SERGIU.png" alt="" />
					</div>
				</div>
			</div>
			<p class="Heuristica-PRIMUL">Este fiul Anei Adam (n. Popovici), muncitoare plăpumăreasă, şi al lui Teodor Adam, preot. A absolvit Liceul „C. Negruzzi” și, în 1958, Facultatea de Filologie–Istorie a Universităţii din Iaşi, apoi a lucrat ca profesor de limba română (1958–1961) și ca metodist la Casa Regională a Creaţiei Populare din Bacău (1964–1965). În 1965 a devenit redactor la revista „Ateneu” din Bacău, ajungând redactor-şef în 1990, onorific din 2002, poziție în care rămâne până la pensionare în 2005. Debutează cu poezii la „Flacăra Iaşului” în 1953.</p>
			<p class="Heuristica-BASE ParaOverride-5">Lipsită de evoluție, poezia lui <span class="CharOverride-1">A. </span>se fixează odată cu volumul de debut, <span class="CharOverride-2">Ţara de lut sau Scrisorile blândului şi însinguratului Sergiu Adam către mult prea iubita lui soaţă, Doamna Otilia</span> (1971), în datele unui organicism autohtonizant de factură neotradiționalistă, neoblagiană, gă&#173;sindu-și tonul potrivit într-un elegiac nutrit în orizontul melancoliilor și nostalgiilor pentru o ruralitate pierdută în autenticitatea ei arhaică. Poemul <span class="CharOverride-2">Țara de lut</span> etalează toate locurile comune ale unei asemenea situări. Satul atemporal, suportând demn viața dură și învârtirea ciclică a unui timp ritualizat, s-a pierdut, traumatizând sensibilitatea paseistă a poetului: „Acolo, iarna era mai lungă, vorba cețoasă,/ albastrul repede, luna verde, vara,/ cai leneși duceau doruri de fugă/ în verdea lor coamă/ iar fetele se pierdeau cu mirii lor prin alte sate/ fără să știe-adesea cum îi cheamă.// Timpul curgea peste oameni ca ploaia,/ până la oase pătrundea inert,/ duminica-n crâșmele scunde se cânta și era zgomot/ și țuica se bea cu pahare de-un sfert.// Miloasă lumea mult, cultiva sfinți/ în țarc prea strâmt de rugă și povețe/ iar peștii la soroace se-nmulțeau/ să moară-apoi, târziu, de bătrânețe.// Femeile-mpingeau viața-nainte/ în fiece an zămislind câte-un suflet în casă,/ bărbații mureau simplu, fără gesturi inutile,/ cum cade, spre exemplu, iarba sub coasă.// Pâinea era aur, acolo, pururi cu viața plătită/ puținul se-aduna încet, n-avea vreme s-ajungă comoară/ când mi-amintesc pun țărână pe rană,/ curând să se vindece, să nu mă mai doară” . Speciile cultivate cu precădere sunt colindele, bocetele, pastelurile, amintirile din copilărie. Referințele religioase abundă, însă de regulă într-un regim deviant de la canonul bisericesc, fie că înfățișează variante similicristice (<span class="CharOverride-2">Bocet pentru noul născut</span>), fie că versifică un sacru contaminat („Nu se mai naște nimeni în noaptea aceasta,/ magii se sting sub ninsori ca orbeții,/ îngeri pleșuvi se retrag în firide/ și spurcă în zori, când se-adună, pereții” – <span class="CharOverride-2">Fantezie de iarnă</span>), fie că strecoară șopârle despre mai-marii zilei („zăpada spune colinde, lerui-ler, floare de suflet/ cine mai stă să asculte larma deșartă/ a temătorilor de scaun la schimbarea legii/ și-a celor care pun zahăr în cuvinte/ îndulcindu-le rostul?” – <span class="CharOverride-2">Colind</span>). De-a lungul timpului – <span class="CharOverride-2">Gravuri</span> (1976), <span class="CharOverride-2">Peisaj cu prinţesă</span> (1987), <span class="CharOverride-2">Scrisori din Ţara Cocorilor </span><span class="CharOverride-2">Albi </span>(1994), volume antologate în <span class="CharOverride-2">Scrisori din </span><span class="CharOverride-2">Ţara Cocorilor Albi</span> (2001) –, blagianismul iniţial face loc episodic unui bacovianism (<span class="CharOverride-2">Levitație</span>) nutrit din<span class="CharOverride-2"> </span>drame provinciale arzând molcom (<span class="CharOverride-2">Solitudine</span>). Rezultate superioare mediei se întâlnesc în accesele ludice ale poetului, de pildă într-o poezie tratând baladesc-neserios războiul, à la Geo Dumitrescu: „Și cum stăteam noi așa –/ Soldați amărâți, năuciți de război/ Și nici un inamic nu venea/ Să ne facă eroi// Iaca apar două fufe/ În formă de mufe/ Și fuga ne ducem/ Cu ele în tufe” (<span class="CharOverride-2">Rememorând</span>). Sub regim de inventar poietic se poate reține, dintr-o <span class="CharOverride-2">Confesiune</span>, mărturisirea „nu povestesc întâmplări./ Doar melodia lor”. Tranzitiv și fără ifose lirice care să-l amintească pe poet, <span class="CharOverride-2">Iarna, departe...</span> (1976) este un roman polițist în stilul alert-dialogat, cu percuție caracterologică, din seria Maigret de George Simenon, mai puțin detaliul că singurul defect de care suferă milițianul anchetator pare să fie perfecțiunea. Deși pistele indică un caz de rele moravuri, turnura soluției intră într-o zonă neverosimilă: victima se dovedește nu doar cartoforul scandalagiu dezvăluit în prima parte a cărții, ci și un inventator ale cărui brevete sunt râvnite în Occident. Deși cursiv redactat, romanul <span class="CharOverride-2">Chipuri şi voci</span> (1984) alcătuiește o compunere anacronică, în genul <span class="CharOverride-2">Bărăgan</span> de V. Em. Galan, în care țăranii dintr-un sat de la începutul anilor ’60 din secolul trecut îl demască pe abuzivul fost președinte de cooperativă. Prin urmare, s-ar dori un roman politic care combate „obsedantul deceniu” folosind o formulă literară tipică perioadei cu pricina. Se rețin câteva personaje, între care o clonă de Ilie Moromete, precum și poreclele ingenioase ale sătenilor. <span class="CharOverride-1">A.</span> a tradus<span class="CharOverride-1"> </span>din limba rusă, singur sau în colaborare, câteva cărţi, precum şi <span class="CharOverride-2">O zi din viaţa lui Ivan Denisovici</span> de Aleksandr Soljeniţîn („Secolul 20”, 1964).</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Ţara de lut sau Scrisorile blândului şi însinguratului Sergiu Adam către mult prea iubita lui soaţă, Doamna Otilia</span>, Bucureşti, 1971; <span class="CharOverride-2">Ctitorii muşatine. Istorie și artă moldovenească</span>, Bucureşti 1976; <span class="CharOverride-2">Gravuri</span>, Iaşi, 1976; <span class="CharOverride-2">Iarna, departe...</span>, Bucureşti, 1976; ed. (<span class="CharOverride-2">Moartea avea ochi verzi</span>), îngr. Claudia Tache, Bucureşti, 2000; <span class="CharOverride-2">Chipuri şi voci</span>, Bucureşti, 1984; <span class="CharOverride-2">Peisaj cu prinţesă</span>, Bucureşti, 1987; <span class="CharOverride-2">Scrisori din Ţara Cocorilor Albi</span>, Iaşi, 1994; <span class="CharOverride-2">Scrisori din Ţara Cocorilor Albi</span>, pref. Constantin Călin, Bucureşti, 2001. <span class="CharOverride-1">Traduceri:</span> Rimma Kazakova, <span class="CharOverride-2">Brazii ninşi</span>, pref. trad., Iaşi, 1973.</p>
			<p class="Heuristica___m_RPR"><span class="CharOverride-1">Repere bibliografice:</span> Nicolae Manolescu, [<span class="CharOverride-2">Sergiu Adam</span>], CNT, 1971, 46, RL, 1987, 45; Daniel Dimitriu, <span class="CharOverride-2">Modalităţi ale confesiunii</span>, CL, 1976, 8; Dan Laurenţiu, <span class="CharOverride-2">Acurateţea limbajului</span>, LCF, 1976, 35; Poantă, <span class="CharOverride-2">Radiografii</span>,<span class="CharOverride-2"> </span>I,<span class="CharOverride-2"> 297–299</span>; Livescu, <span class="CharOverride-2">Scene</span>, <span class="CharOverride-2">117–118</span>; Dana Dumitriu, <span class="CharOverride-2">Toamna, la Plavalari</span>, RL, 1985, 21; Constantin Pricop, <span class="CharOverride-2">Eseu şi roman</span>, CL, 1985, 6; Simion, <span class="CharOverride-2">Scriitori</span>, IV,<span class="CharOverride-2"> 197–201</span>; Ulici, <span class="CharOverride-2">Lit. rom.</span>,<span class="CharOverride-2"> </span>I, <span class="CharOverride-2">168–169</span>; <span class="CharOverride-2">Dicţ. scriit. rom.</span>, I, <span class="CharOverride-2">12–13</span>; Marilena Donea, <span class="CharOverride-2">Sergiu Adam. Biobibliografie 65</span>, Bacău, 2001; Holban, <span class="CharOverride-2">Ist. lit.</span>, I, <span class="CharOverride-2">60–64</span>; Ciopraga, <span class="CharOverride-2">Efigii</span>, <span class="CharOverride-2">89–93</span>; Popa, <span class="CharOverride-2">Ist. lit.</span>,<span class="CharOverride-2"> </span>II, <span class="CharOverride-2">489–490</span>.&#9;<span class="CharOverride-3">M.I.</span></p>
			<p class="Heuristica-PRIMUL"><span class="titlu-12">ADAMEK, Diana</span><span class="CharOverride-1"> </span>(26.IV.1957, Baia Mare), eseistă, critic literar, prozatoare. Este fiica Mariei Adamek (n. Mihalca), contabilă, şi a lui Alexandru Adamek, doctor în economie. A urmat şcoala generală şi Liceul „Vasile Lucaciu” în oraşul natal, absolvind în anul 1976. În perioada 1976–1980 urmează cursurile Facultăţii de Filologie, secţia română–franceză, a Universităţii „Babeş–Bolyai” din Cluj-Napoca. Debutează în 1980, la „Tribuna”, cu un articol despre proza lui Mihail Sadoveanu. Revine, după terminarea facultăţii, la Baia Mare, unde îndeplineşte mai multe funcţii, între care cea de referent şi secretar literar la Teatrul Dramatic din localitate. În mai 1990 se stabileşte la Cluj-Napoca, unde devine redactor – şi cronicar literar – al revistei „Tribuna”. Din 1998 este cadru didactic al Universităţii „Babeş–Bolyai”, la Catedra de literatură universală şi comparată a Facultăţii de Litere. Este doctor în litere (1997) cu teza <span class="CharOverride-2">Privirea, temă şi limbaj</span>. Debutează editorial în 1995 cu volumul de eseuri <span class="CharOverride-2">Trupul neîndoielnic</span>, distins cu Premiul Filialei Cluj a Uniunii Scriitorilor. A îngrijit, în colaborare cu Ioana Bot, volumul <span class="CharOverride-2">Portret de grup cu Ioana Em. Petrescu</span> (1991) şi o ediţie a romanului <span class="CharOverride-2">Cunoaştere de noapte</span> de Al. Ivasiuc. Mai colaborează cu cronici literare, eseuri şi alte texte de critică literară, studii de literatură comparată etc. la „Familia”, „Apostrof”, „Steaua”, „Vatra”, „Contemporanul – Ideea europeană”, „Viaţa românească” ş.a. </p>
			<p class="Heuristica-BASE">În primele aproximativ două decenii ale activităţii ei literare <span class="CharOverride-1">A.</span> s-a manifestat cvasiexclusiv pe tărâmul criticii de întâmpinare şi al eseisticii de factură academică, pentru ca apoi, treptat, începând cu volumul <span class="CharOverride-2">Pata-Tata. Şah</span> (2004), trecând prin formula mixtă a „critificţiunii”, să evolueze către şi să se fixeze hotărât în postura de autoare de proză de ficţiune. Afirmându-se mai întâi ca un cronicar de gust şi perspicacitate – selecţii din cronicile literare au fost adunate în două volume publicate în 2002, <span class="CharOverride-2">Castelul lui Don Quijote</span> şi <span class="CharOverride-2">Transilvania şi verile cu polen. Clujul literar în anii ’90</span>, acesta din urmă, distins cu Premiul Filialei Cluj a Uniunii Scriitorilor, cuprinzând exclusiv comentarii ale unor opere semnate de scriitori clujeni contemporani –, ca autoare de cărţi, <span class="CharOverride-1">A. </span>cultivă, într-o primă etapă, mai cu seamă eseul. Consistente, meticulos construite, eseurile ei procedează la asedierea solid organizată a unor chestiuni de teoria artei şi de hermeneutică literară. În <span class="CharOverride-2">Trupul neîndoielnic</span> supratema vizată e corporalitatea, senzualitatea textului, primordialitatea imaginii, a palpabilului şi vizibilului în elaborarea textului literar, iar scriitorii ale căror opere alimentează reflecţia eseistei sunt Virginia Woolf, Ernesto Sábato, M. Blecher, Jorge Luis Borges, Bruno Schulz şi Yukio Mishima. Volumul <span class="CharOverride-2">Ochiul de linx</span> (1997) este un studiu în care eseista examinează, după cum se precizează în subtitlu, barocul şi revenirile sale; ampla secţiune introductivă, general-teoretică (dar foarte bogată în trimiteri şi exemplificări), e completată şi ilustrată de capitole privind literatura contemporană, elaborate în viziune comparatistă ori micromonografic-analitică şi referindu-se la autori diferiţi, între alţii M. Blecher, Albert Camus, Alain Robbe-Grillet, Julio Cortázar, Gabriel García Márquez, Adolfo Bioy Casares, Eugen Ionescu, Mircea Eliade, Constantin Noica, Emil Cioran.<span class="CharOverride-2"> </span>O însemnătate particulară în evoluţia autoarei o are volumul <span class="CharOverride-2">Pata-Tata. Şah</span>, operă incitantă, cu statut incert – sau „de frontieră” –, în care sunt îmbinate procedările scripturale proprii, pe de o parte, eseului critic şi, pe de altă parte, literaturii propriu-zis beletristice, de confesiune estetizată. Volumul <span class="CharOverride-2">Eseuri creole</span> (2005) regrupează pagini exegetice vizând scrieri ale unor autori români sau străini, din diferite epoci – de la D. Ţepeneag la Mihail Sadoveanu şi de la Italo Calvino şi Vladimir Nabokov la G.E. Lessing. În cartea <span class="CharOverride-2">Melancolii portugheze</span> (2007) eseurile vizează importanți autori portughezi din diferite epoci, precum Luís de Camões,<span class="CharOverride-3"> </span>Mariana Alcoforado, Fernando Pessoa,<span class="CharOverride-3"> </span>António Lobo Antunes,<span class="CharOverride-2"> </span>José Saramago, urmărindu-se reliefarea specificităţii unui orizont cultural. Din 2007 <span class="CharOverride-1">A.</span> publică romane, remarcate în special pentru scriitura artistă, pentru bogăţia şi consistenţa imageriei, pentru fervoarea barocă a naraţiunii şi mai ales a descripţiei şi evocării, pentru calofilia de calitate, pentru efectul de incantaţie suscitat de eleganţa stilistică şi complicaţia seducător-labirintică a construcţiei. Pe bună dreptate afiliate de comentatori unei estetici manierist-baroce, aceste romane, „exotice” nu numai prin strălucirea expresiei, ci şi prin situarea lor spaţio-temporală – <span class="CharOverride-2">Dulcea poveste a tristului elefant</span> (2011) fiind, de altfel, „compus în oglindă, şi în palimpsest, cu <span class="CharOverride-2">Călătoria elefantului</span> de José Saramago” (Paul Cernat) –, abordează predilect teme precum călătoria, căutarea, predestinarea. Le-ar putea fi reproșată aparenta absenţă a unei „mize” majore, caracterul de artefact seducător, delectabil fără vreo menire mai ambiţioasă pe planul angajării existenţiale, însă o lectură mai profundă le poate descoperi semnificaţii substanţiale, la nivelul meditaţiei asupra devenirii umane.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Trupul neîndoielnic</span>, Bucureşti, 1995; <span class="CharOverride-2">Ochiul de linx. Barocul şi revenirile sale</span>, Bucureşti, 1997; <span class="CharOverride-2">Castelul lui Don Quijote</span>, Cluj-Napoca, 2002; <span class="CharOverride-2">Transilvania şi verile cu polen. Clujul literar în anii ’90</span>, Piteşti, 2002; <span class="CharOverride-2">Pata-Tata. Şah</span>, Bucureşti, 2004; <span class="CharOverride-2">Eseuri creole</span>, Cluj-Napoca, 2005; <span class="CharOverride-2">Melancolii portugheze</span>, Bucureşti, 2007; <span class="CharOverride-2">Vasco da Gama navighează</span>, pref. Horea Poenar, Bucureşti, 2007; <span class="CharOverride-2">Pădurea mătuşii Clematis</span>, postfaţă Ovidiu Mircean, Bucureşti, 2009; <span class="CharOverride-2">Dulcea poveste a tristului elefant</span>, Bucureşti, 2011. </p>
			<p class="Heuristica___m_RPR"><span class="CharOverride-1">Repere bibliografice:</span> Dan C. Mihăilescu, <span class="CharOverride-2">„Trupul neîndoielnic”</span>, LAI, 1995, 34; Mihaela Ursa, <span class="CharOverride-2">Lăcomiile privirii</span>, ST, 1997, 7; Corneliu Crăciun, <span class="CharOverride-2">Puterea linxului</span>, F, 1998, 1; Ion Bălu, <span class="CharOverride-2">Barocul şi revenirile sale</span>, APF, 1999, 10; Adrian Ţion, <span class="CharOverride-2">Funcţia privirii în baroc</span>, „Cetatea culturală”, 2002, 2; Petraş, <span class="CharOverride-2">Cărţile</span>, <span class="CharOverride-2">240–242</span>; Boldea, <span class="CharOverride-2">Vârstele</span>, <span class="CharOverride-2">256–258</span>; Alex Goldiş, <span class="CharOverride-2">Fizionomia şahului</span>, ST, 2006, 1–2; Liviu Antonesei, <span class="CharOverride-2">„Melancolii portugheze”</span>,<span class="CharOverride-2"> </span>TP, 2008, 5; Victor Cubleşan, <span class="CharOverride-2">Prim-planuri ale cuvintelor întinse pe şevalet</span>, ST, 2009, 10–11; Irina Petraş, <span class="CharOverride-2">Despre privirea piezişă şi primejdiile ei</span>, APF, 2010, 4; Paul Cernat, <span class="CharOverride-2">Magia fabulatorie a Europei baroce</span>, OC, 2011, 571; Raluca Dună, <span class="CharOverride-2">Călătoriile pe hârtie ale elefanţilor</span>, RL, 2011, 28.&#9;<span class="CharOverride-3">N.Br. </span></p>
			<div class="_idGenObjectLayout-1">
				<div id="_idContainer025" class="Basic-Graphics-Frame _idGenObjectStyle-Disabled">
					<div id="_idContainer023" class="Basic-Graphics-Frame">
						<p class="Titlu-Nume-H">ADAMESCU, Gh. [Gheorghe]</p>
						<p class="Titlu-mic-DATE">(23.VII.1869, Bucureşti – 4.III.1942, Bucureşti), istoric literar, bibliograf. </p>
					</div>
					<div id="_idContainer024" class="Basic-Graphics-Frame">
						<img class="_idGenObjectAttribute-1" src="01_p_03-79_AaAd-web-resources/image/Adamescu_GhXorghe_02.png" alt="" />
					</div>
				</div>
			</div>
			<p class="Heuristica-PRIMUL">Este fiul Anghelinei (n. Teodoreanu) şi al preotului bănăţean Andrei Adamovici, care pe la 1841 venise în Bucureşti şi preluase direcţia Imprimeriei Statului. A fost atras de literatură încă de pe băncile Liceului „Sf. Sava”, când a început să scrie versuri, publicându-le în ziarul „România”, apoi anecdote şi schiţe ce au apărut în „România liberă”, „Adevărul” ş.a. Ca student la Facultatea de Litere şi Filosofie din Capitală, a participat la înfiinţarea Ligii Culturale, formă de protest faţă de procesul Memorandumului. După un an petrecut ca profesor de limbile română şi latină la Galaţi, pleacă la Paris, unde va audia o serie de cursuri la Sorbona, École des Hautes Études şi la École des Chartres (vechi centru de studii bibliografice). Îşi face debutul editorial cu <span class="CharOverride-2">Luptele pentru naţionalitate ale românilor de peste munţi în 1848–1849</span>,<span class="CharOverride-2"> </span>lucrare apărută în 1892. Din 1894 se află în Bucureşti, unde va fi profesor mai întâi la Liceul „Gheorghe Lazăr”, apoi la „Sf. Sava”. Paralel cu activitatea la catedră, va publica studii şi manuale de limba şi literatura română (unele în colaborare cu Mihail Dragomirescu şi cu I.A. Rădulescu-Pogoneanu). A fost secretarul Asociaţiei Corpului Didactic, membru în Consiliul Superior al Instrucţiunii şi apoi, ca secretar general în Ministerul Instrucţiunii (1901–1904), un colaborator apropiat al lui Spiru Haret. În calitate de inspector general al învăţământului, ia parte la congrese de educaţie din străinătate. În 1921 este ales membru corespondent al Academiei Române. A fost secretar şi vicepreşedinte al Comitetului de conducere al Ateneului Român.</p>
			<p class="Heuristica-BASE">În domeniul istoriei literare, <span class="CharOverride-1">A.</span> a elaborat unele studii cu caracter de popularizare, publicate în periodice, şi a întocmit ediţii, antologii, biografii de scriitori şi manuale ce se adresau în primul rând elevilor. Dintre acestea sunt de reţinut <span class="CharOverride-2">Din biografiile scriitorilor români</span> (1896), <span class="CharOverride-2">Istoria literaturii române pentru şcoalele normale</span> (1911) şi ediţii din scrieri ale lui Vasile Alecsandri, Grigore Alexandrescu, Anton Pann, I.L. Caragiale, George Coşbuc, M. Eminescu, Spiru Haret ş.a. A avut rolul său, „de a fi informativă”, cum spune autorul însuşi în prefaţă, <span class="CharOverride-2">Istoria literaturii române </span>(1913), reeditată în repetate rânduri. E, de asemenea, însemnată contribuţia sa la realizarea, alături de I.-A. Candrea, a <span class="CharOverride-2">Dicţionarului enciclopedic ilustrat „Cartea Românească” </span>(1931), a cărui a doua parte, <span class="CharOverride-2">Dicţionarul istoric şi geografic universal</span>, a redactat-o. Dar, din tot ce a scris <span class="CharOverride-1">A.</span>, cu migală şi pacienţă, cea mai importantă rămâne <span class="CharOverride-2">Contribuţiune la bibliografia românească</span> (I–III, 1921–1928), o lucrare de benedictin, cea dintâi bibliografie a literaturii noastre, pe autori, cu trimiteri la opere şi scrieri critice. Acesteia i-au urmat, de-a lungul anilor, studii speciale despre unii scriitori, despre curente şi reviste, iar bibliografia s-a extins până la detaliu. Nimeni nu s-a mai angajat, de unul singur, la un asemenea sacrificiu intelectual. Bibliografia lui <span class="CharOverride-1">A.</span>, depăşită astăzi, cum este şi firesc, reprezintă totuşi, în liniile ei mari, un instrument util chiar şi „în vremea criticii structuraliste şi a maşinilor electronice de inventar” (Marin Bucur). Prin efortul lui, <span class="CharOverride-1">A.</span> se înscrie, alături de Ioan Bianu, printre pionierii bibliografiei literare româneşti.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Luptele pentru naţionalitate ale românilor de peste munţi în 1848–1849</span>, Bucureşti, 1892; <span class="CharOverride-2">Poezia populară română</span>, Galaţi, 1893; <span class="CharOverride-2">Noţiuni de istoria limbii şi literaturii româneşti</span>, Bucureşti, 1894; <span class="CharOverride-2">Ideile politice ale cronicarilor</span>,<span class="CharOverride-2"> </span>Bucureşti, 1895; <span class="CharOverride-2">Din biografiile scriitorilor români</span>, Bucureşti, 1896; <span class="CharOverride-2">Notiţă despre viaţa şi activitatea politică şi literară a lui Ion Ghica, </span>Bucureşti, 1897; <span class="CharOverride-2">Manual de poetică pentru şcoalele româneşti</span>,<span class="CharOverride-2"> </span>Bucureşti, 1898; <span class="CharOverride-2">Istoria Seminarului Veniamin din Iaşi (1803–1903)</span>, Bucureşti, 1904; <span class="CharOverride-2">Istoria literaturii române pentru şcoalele normale</span>, Bucureşti, 1911; <span class="CharOverride-2">Indicaţiuni bibliografice pentru literatura română. Sec. XVI–XIX</span>, Bucureşti, 1912; ed. 2, Bucureşti, 1914; <span class="CharOverride-2">Istoria literaturii române</span>,<span class="CharOverride-2"> </span>Bucureşti, 1913; ed. îngr. şi introd. Paul Lăzărescu, Bucureşti, 1998; <span class="CharOverride-2">Problemele fundamentale ale învăţământului în România Mare</span>, Bucureşti, 1919; <span class="CharOverride-2">Contribuţiune la bibliografia românească</span>,<span class="CharOverride-2"> </span>I–III, Bucureşti, 1921–1928; <span class="CharOverride-2">Viaţa şi activitatea lui Spiru Haret</span>, Bucureşti, 1936; <span class="CharOverride-2">Între cinism şi ipocrizie</span>, Bucureşti, 1936. <span class="CharOverride-1">Antologii: </span><span class="CharOverride-2">Elocvenţa străină. Discursuri celebre din Antichitate şi din timpurile moderne</span>, Bucureşti, 1896; <span class="CharOverride-2">Crestomaţie pentru istoria limbii şi literaturii româneşti</span>,<span class="CharOverride-2"> </span>Bucureşti, 1897; <span class="CharOverride-2">Elocvenţa română, </span>Bucureşti, 1924; <span class="CharOverride-2">Literatura română din cele mai vechi timpuri până în zilele noastre</span>,<span class="CharOverride-2"> </span>I–II, Bucureşti, 1929–1931 (în colaborare cu Mihail Dragomirescu şi N. I. Rusu). <span class="CharOverride-1">Ediţii: </span>Hristache Pitarul,<span class="CharOverride-1"> </span><span class="CharOverride-2">Povestea mavroghenească</span>,<span class="CharOverride-2"> </span>introd. edit.,<span class="CharOverride-2"> </span>Bucureşti, [1897]; M. Eminescu, <span class="CharOverride-2">Poezii</span>,<span class="CharOverride-2"> </span>Bucureşti, 1921, <span class="CharOverride-2">Opere postume</span>, pref. edit.,<span class="CharOverride-2"> </span>Bucureşti [1929]; Grigore Alexandrescu, <span class="CharOverride-2">Poezii. Memorial de călătorie</span>,<span class="CharOverride-2"> </span>Bucureşti, 1925; Anton Pann, <span class="CharOverride-2">Culegere de proverburi sau Povestea vorbei</span>, I–II, introd. edit., Bucureşti, 1926; I.L. Caragiale, <span class="CharOverride-2">Momente, schiţe, amintiri</span>,<span class="CharOverride-2"> </span>Bucureşti, 1928; Vasile Alecsandri, <span class="CharOverride-2">Poezii</span>,<span class="CharOverride-2"> </span>I–II, Bucureşti, 1937, <span class="CharOverride-2">Poezii</span>, I–II, introd. edit., Bucureşti, 1946–1947; <span class="CharOverride-2">Scrisori ale lui Spiru Haret către Dimitrie Sturdza</span>,<span class="CharOverride-2"> </span>Bucureşti, 1939; Dimitrie Cantemir, <span class="CharOverride-2">Descrierea Moldovei</span>,<span class="CharOverride-2"> </span>tr. edit., Bucureşti, 1942. <span class="CharOverride-1">Traduceri: </span>J.-J. Rousseau, <span class="CharOverride-2">Emil sau Despre educaţiune</span>,<span class="CharOverride-2"> </span>I–II, Bucureşti, 1913–1916.</p>
			<p class="Heuristica___m_RPR"><span class="CharOverride-1">Repere bibliografice:</span> N. Georgescu-Tistu, <span class="CharOverride-2">Cartea şi bibliotecile</span>, Bucureşti, 1972, <span class="CharOverride-2">263–267</span>; Theodorescu, <span class="CharOverride-2">Ist. bibl.</span>, <span class="CharOverride-2">156–158</span>,<span class="CharOverride-2"> passim</span>; Bucur, <span class="CharOverride-2">Istoriografia</span>, <span class="CharOverride-2">247–248</span>;<span class="CharOverride-2"> Dicţ. scriit. rom.</span>,<span class="CharOverride-2"> </span>I, <span class="CharOverride-2">13–15</span>. &#9;<span class="CharOverride-3">A.M.</span></p>
			<div class="_idGenObjectLayout-1">
				<div id="_idContainer028" class="Basic-Graphics-Frame _idGenObjectStyle-Disabled">
					<div id="_idContainer026" class="Basic-Graphics-Frame">
						<p class="Titlu-Nume-H">ADAME&#173;ŞTEANU, Gabriela</p>
						<p class="Titlu-mic-DATE">(2.IV.1942, Târgu Ocna), prozatoare, publicistă.</p>
					</div>
					<div id="_idContainer027" class="Basic-Graphics-Frame">
						<img class="_idGenObjectAttribute-1" src="01_p_03-79_AaAd-web-resources/image/1980_Gabriela_Adamesteanu_001.jpg" alt="" />
					</div>
				</div>
			</div>
			<p class="Heuristica-PRIMUL">Este fiica Elenei Adameşteanu (n. Petrescu), educatoare, şi a lui Mircea Adameşteanu, profesor de istorie. Unul din fraţii tatălui este arheologul Dinu Adameşteanu, exilat şi afirmat în mediul academic din Italia; alt frate, medicul Ion Adameşteanu, condamnat politic în anii stalinismului, va servi drept model pentru un personaj din romanul <span class="CharOverride-2">Drumul egal al fiecărei zile</span> (1975). <span class="CharOverride-1">A. </span>urmează şcoala primară şi liceul la Piteşti, apoi, între 1960 şi 1965, cursurile Facultăţii de Limba şi Literatura Română din cadrul Universităţii bucureştene, încheiate cu o teză de licenţă despre personajul la Marcel Proust. După absolvire lucrează în redacţia de dicţionare enciclopedice a Editurii Politice, devenită ulterior Editura Enciclopedică Română (1968–1975), apoi Editura Ştiinţifică şi Enciclopedică. În 1985 se angajează ca redactor la Editura Cartea Româ&#173;nească, unde lucrează până în aprilie 1990. Debutează în revista „Luceafărul” (1971) cu un fragment (<span class="CharOverride-2">Prietenie</span>) din romanul <span class="CharOverride-2">Drumul egal al fiecărei zile</span>. Tot „Luceafărul” îi acordă Premiul pentru Proză în 1974, cu un an înaintea debutului editorial premiat de Uniunea Scriitorilor şi de Academia RSR. Mai colaborează cu proză şi articole în „România literară”, „Viaţa românească”, „Con&#173;vorbiri literare”, „Dialog”, „Ateneu”, „Argeş”, „Orizont”, „Vatra” ş.a. În decembrie 1986 are loc la Teatrul Bulandra din Bucureşti dramatizarea romanului <span class="CharOverride-2">Dimineaţă pierdută</span> (1983; Premiul Uniunii Scriitorilor), în regia Cătălinei Buzoianu, cu o distribuţie care îl impune ca text subversiv în anii ceauşismului târziu. În noiembrie 1988 <span class="CharOverride-1">A.</span> călătoreşte la Paris, unde o cunoaşte pe Monica Lovinescu. Imediat după căderea regimului Ceauşescu devine membră a Grupului pentru Dialog Social şi începe o carieră de jurnalist militant în favoarea societăţii civile. În 1991 participă, alături de Mircea Cărtărescu, la International Writing Programme al Universităţii din Iowa, SUA. În deceniile următoare beneficiază de mai multe stagii şi burse internaţionale oferite de diverse fundaţii şi organizaţii pentru promovarea drepturilor omului, pentru traduceri şi promovarea literaturii etc. Din octombrie 1991 până în mai 2005 este redactor-şef al revistei „22”, săptămânal editat de Grupul pentru Dialog Social. O mică parte a textelor publicate aici vor intra în sumarul volumului <span class="CharOverride-2">Obsesia politicii</span> (1995), conţinând interviuri cu personalităţi ale vieţii publice postdecembriste, şi în <span class="CharOverride-2">Cele două Românii</span> (2000), carte care sintetizează temele frecventate de publicistica militantă post&#173;comunistă, având şi reuşite pagini moralist-memorialistice. Aleasă vicepreşedintă a Clu&#173;bului PEN România în 2000, devine în 2004 preşedintă a organizaţiei (până în 2008). Părăseşte revista „22”, ca urmare a unor tensiuni în interiorul GDS; se ocupă <a id="_idIndexMarker009"></a><a id="_idIndexMarker010"></a><a id="_idIndexMarker011"></a>ulterior de conducerea suplimentului „Bucureştiul cultural”. Semnează frecvent în presa străină („Est&#173;pennest”, „MEET”, „Sinn und Form” ş.a.). E pre&#173;zentă în majoritatea publicaţiilor culturale importante din România şi participă la festivaluri şi saloane de carte din afara ţării. Cărţile ei de proză au beneficiat de numeroase traduceri, în germană, spaniolă, estonă, rusă, bulgară, ungară, ebraică, italiană, franceză, poloneză şi engleză. Romanele i-au apărut (din 2005) şi la editura pariziană Gallimard. În 2006 Uniunea Scriitorilor i-a decernat Premiul de Excelenţă pentru întreaga activitate literară. </p>
			<p class="Heuristica-BASE">Înainte să debuteze cu <span class="CharOverride-2">Drumul egal al fiecărei zile</span>, <span class="CharOverride-1">A.</span> începe un alt roman, <span class="CharOverride-2">Provizorat</span>, întrerupt şi reluat de mai multe ori, publicat în 2010 şi distins cu Premiul Uniunii Scriitorilor. În ediţia a cincea a <span class="CharOverride-2">Drumului…,</span> apărută în 2008, autoarea introduce un capitol final menit să stabilească legătura cu <span class="CharOverride-2">Provizorat</span>. Din acelaşi text matricial se desprinseseră şi nuvelele care compun <span class="CharOverride-2">Dăruieşte-ţi o zi de vacanţă</span> (1979). Tot din <span class="CharOverride-2">Provizorat</span> fac parte şi două secvenţe, <span class="CharOverride-2">Clădirea</span> şi <span class="CharOverride-2">Testul</span>, din volumul <span class="CharOverride-2">Vară-primăvară</span> (1989). Scris la persoana întâi, <span class="CharOverride-2">Drumul egal al fiecărei zile</span> este un roman al formării, al „educaţiei sentimentale” şi al evadării din minoratul unei provincii antipedagogice. Studentă la Filologie abia ieşită din adolescenţă, protagonista (alter ego-ul auctorial Letiţia Branea) e o fată cu dosar familial prost, urmărită de spectrele trecutului şi paralizată de o timiditate ce conţine în ea germenii refuzului social. Se zbate să depăşească mediocritatea condiţiei feminine de provincie („Nu vreau să mă fac femeie ca voi!”), aspiră la un destin diferit de cel al colegelor de cămin şi trăieşte, acut, o criză de identitate, inclusiv onomastică şi corporală („Nu mă recunoşteam în numele cu care mă strigau, aşa cum nu mă recunoşteam în corpul meu”). Nevoia de a fi altfel vizează şi condiţia romanului: confesiv în linia psihologismului interbelic, realizat ca suită de scene pe un fir relativ liniar, el anunţă experienţe mult mai ambiţioase. Proza „studenţească” interbelică a Anişoarei Odeanu din autenticistul roman <span class="CharOverride-2">Într-un cămin de domnişoare</span> e redimensionată aici pe coordonatele unor vieţi deformate de istorie. Mediul de familie e cel din prima parte a anilor ’60 din secolul trecut, când traumele represiunii staliniste erau la ordinea zilei. Prezentă neliniştitor în fundal, istoria politică va intra tot mai mult în textura următoarelor scrieri ca reminiscenţă difuză, traumatică. Aproape toate personajele trăiesc sub semnul degradării existenţei şi sunt bântuite de efectele propriului trecut, un trecut nu doar individual, ci şi colectiv. Plasată de critică în proximitatea unor colegi de generaţie precum Norman Manea, Radu Mareş, Alexandru Papilian sau Mihai Sin, proza „burgheză” semnată de <span class="CharOverride-1">A.</span> se situează la egală distanţă de maximalismul esopic al romanelor politice şi de microrealismul autoreferenţial optzecist. Modernitatea radicală a formulelor narative se suprapune unui fond clasic, interesat de dramele umanităţii mărunte, şi unei sensibilităţi amintind de introspecţia moderniştilor interbelici. Preocupată de microistoriile individuale, de existenţele comune, scriitoarea surprinde la tot pasul negativul fotografic al istoriei mari. Nevoia de autenticitate se asociază unui spirit crepuscular retro, tonul grav, de fundal<span class="CharOverride-3"> </span>melancolic, dublează tonul colocvial, faptul anodin trimite, implicit, la o problematică majoră a fiinţei, acuitatea înregistrării limbajelor joase, a oralităţii plebee e dublată de un estetism al frazării poliritmice, apt să surprindă nu numai fluxul interior, ci şi atmosfera lor sufletească. În prozele <span class="CharOverride-2">Dialog</span> şi <span class="CharOverride-2">Întâlnirea</span> din <span class="CharOverride-2">Vară-primăvară</span> autoarea experimentează puneri în pagină de tip poematic (exersate şi de Radu Cosaşu), suprapuse unor compoziţii dramatice. Oralitatea „plebee” a personajelor nu e aceeaşi cu ingineria textuală a noilor prozatori postmoderni din epocă, transcriptori fideli ai limbajelor străzii. Pe lângă obsesia necomunicării, proza autoarei e străbătută de obsesia degradării existenţei. În <span class="CharOverride-2">Dăruieşte-ţi o zi de vacanţă</span> impulsul evazionist, efect tot al unei crize de identitate, îl urmăreşte pe Cristian Pătraşcu din studenţie. El evadează nostalgic în spaţiile albe ale trecutului, într-o lume din care supravieţuiesc doar casele. Memoria devine astfel o funcţie a imaginaţiei, iar compensarea dezechilibrului interior are loc prin intermediul literaturii. <span class="CharOverride-2">Neliniştea</span>,<span class="CharOverride-2"> </span>prima proză din volum, este o „piesă de cameră” de factură ceva mai lirică, are un caracter autonom în raport cu celelalte două. Ca şi <span class="CharOverride-2">Dialog</span> şi <span class="CharOverride-2">Testul </span>din <span class="CharOverride-2">Vară-primăvară</span> sau mai târzia <span class="CharOverride-2">Gara de Est </span>(2008), textul surprinde partea de umbră a vieţii de cuplu, minată de iritări zilnice şi de oboseala obişnuinţei. Rutina erotică dublează rutina profesională, dezvăluind spaima iraţională de gol, de moarte şi nebunie a fiinţei fragile, trezită din somn în panică şi repliată, securizant, spre „minunea” banalităţii conjugale. Lăsând la o parte cazuistica psihologică desprinsă dintr-un joc de nespusuri, eschive şi echivocuri, notabil e în neaorealista <span class="CharOverride-2">O plimbare…</span> traseul „plimbării” celor doi: un Bucureşti vechi, negustoresc, ivit de sub faţadele celui „nou”, comunist. Alunecarea lentă, implacabilă spre eşecul existenţial reflectă o întreagă lume, clasa de mijloc a României comuniste din anii ’70. Deşi primite favorabil, primele două cărţi nu au reuşit să o transforme pe <span class="CharOverride-1">A.</span> dintr-o promisiune într-un reper canonic. O schimbare decisivă are loc odată cu romanul <span class="CharOverride-2">Dimineaţă pierdută</span>, capodopera prozatoarei şi unul dintre cele mai importante romane româneşti postbelice. <span class="CharOverride-1">A.</span> se impune ca o continuatoare a romanului modernist-psihologic autohton (linia Hortensia Papadat-Bengescu – Camil Petrescu), oferind totodată o replică, implicit polemică, la <span class="CharOverride-2">Cronica de familie</span> a lui Petru Dumitriu. Un veritabil ax narativ este personajul Vica Delcă, tip de mahalagioaică rea de gură dar cu suflet bun, care suportă cu naturaleţe înţeleaptă loviturile istoriei. Cronică a îmbătrânirii unui timp şi a degradării unei lumi, roman al pierderii legăturii cu trecutul (mai exact, cu memoria lui conservată de tradiţia familială), apărut într-un moment de criză a regimului pe fundalul traumatic al demolărilor de după cutremurul din martie 1977, <span class="CharOverride-2">Dimineaţă pier&#173;dută</span> este o imagine a „României pierdute” (Monica Lovinescu) şi un „roman al femeilor” (Nicolae Manolescu), în răspăr cu viziunea istorică oficială. Pornind de la o întâlnire matinală între două bătrâne de condiţii sociale diferite care îşi deapănă amintirile, poveştile lor de viaţă se împletesc contrapunctic, aducând la suprafaţă o lume scufundată.<span class="CharOverride-1"> </span>E vorba deopotrivă de Bucureştiul precomunist (de la 1916 sau interbelic) şi de cel comunist (din anii stalinismului şi de la finele anilor ’70). Ca într-o clepsidră a timpului, contemplarea unei vechi fotografii de familie de către Ivona şi vizitatoarea ei răstoarnă, specular, dimineaţa derizorie a prezentului (pierdută de Vica în aşteptarea zadarnică a lui Nicki Scarlat, soţul infidel al Ivonei, mort într-un accident de automobil) într-o „dimineaţă pierdută” a istoriei naţionale: naraţiunea se mută în preziua intrării României în Primul Război Mondial, în salonul profesorului Ştefan Mironescu, prin intermediul jurnalului său intim. Scufundat, odată cu Ivona, în memoria copilăriei sale, cititorul asistă la viaţa secretă a familiei acesteia, prin reflecţiile tatălui ei ftizic şi prin relatarea tribulaţiilor soţiei acestuia, frumoasa şi vitala Sophie. Indife&#173;rentă la drama devitalizatului Miro&#173;nescu, Sophie îşi consolează senzualitatea ca amantă a frivolului Titi Ialomi&#173;ţeanu, aspirant, la rândul lui, la favorurile lui Margot, sora Sophiei (în anii ’50, Margot, căsătorită anterior cu aventurierul Geblescu, îl ascunde în locuinţa ei pe „duşmănosul” Titi şi, descoperită, e arestată de comunişti). Bună observatoare a psihologiilor, pe care le surprinde prin monologuri interioare şi fluxuri ale conştiinţei, prin jocuri complexe ale perspectivelor şi diferenţieri sociolingvistice, autoarea pune în scenă ironii genealogice ale destinului: Titi îl prefigurează pe Nicki Scarlat, în timp ce idealistul Mironescu e un „învins” superior, care-i transmite propriei fiice nobleţea, slăbiciunea şi vocaţia eşe&#173;cului. Jurnalul profesorului ilustrează istoria mare la nivel politic, ca imagine a eşecurilor României moderne. Partitura diaristului-comentator al deciziilor strategice din perioada neutralităţii variază ca pondere de la o ediţie la alta a romanului. Istoria apare astfel ca un joc de oglinzi. Istoria de familie a Ivonei, exponentă a elitelor burgheze şi „franţuzite”, devine, după instaurarea comunismului, una a victimelor, colaborărilor şi prăbuşirilor: generalul Ioaniu, al doilea soţ al Sophiei, moare în închisoare, Ivona îşi ratează viaţa, Nicki, soţul Ivonei, şi amanta sa, Ortansa Cristide, întreţin „relaţii” oculte cu poliţia politică, ultimul descendent al familiei, Tudorel, emigrează în Republica Federală Ger&#173;mania, provocând, astfel, senilizarea şi moartea bunicii Sophie. În schimb, mica istorie a pensionarei  Vica şi a soţului ei obez şi domestic ilustrează supravieţuirea oamenilor simpli şi cumsecade. Confesiunea convenţională, artificială a Ivonei e comentată moralizator de monologul interior al bârfitoarei Vica Delcă, plin de oralităţi pitoresc-agramate şi expresii iuţi, munteneşti, caracteristice lumii balcanice a lumii lui Caragiale. Rezistenţa Vicăi răzbate dramatic în finalul cărţii, când bătrâna, rămasă văduvă, spitalizată, se agaţă de viaţă într-un delir senil străbătut de teama „supraveghetorilor”. Orches&#173;trată polifonic, <span class="CharOverride-2">Dimineaţă pierdută</span> pune în mişcare un dispozitiv narativ sofisticat, combinaţie de proustianism şi joyceanism, absorbind marea istorie în micile istorii ale bătrânelor bucureştene şi alternând stilul scriptic înalt al profesorului Mironescu, cel de elită mondenă şi franţuzită din lumea Sophiei şi cel ipocrit-burghez al fiicei sale cu oralitatea debordantă, frustă a fostei negustorese Vica Delcă. Există la <span class="CharOverride-1">A. </span>o evitare constantă a subiectivităţii în favoarea observaţiei comportamentale. De asemenea, în secvenţele din volumul <span class="CharOverride-2">Vară-primăvară</span> domină dialogurile „în direct”, monologul adresat şi naraţiunile dramatizate. Schimbările de cadru sunt ele însele relevante. Decorul nu mai e al oraşului de provincie ori al Bucureştiului de dinaintea demolărilor ceauşiste, ci al Bucureştiului invadat de blocuri insalubre, străbătut de autobuze hârbuite, supraaglomerate. <span class="CharOverride-2">Ora de navetă</span> „filmează” un traseu al subdezvoltării rurale: violenţe domestice, mizerie, penurie, bişniţă, turnătorii ca antidot al „furturilor din avutul obştesc”. În „scenele de gen” <span class="CharOverride-1">A.</span> se dovedeşte a fi o operatoare dexteră a limbajelor ce ascund adevărul interior sau răbufnesc nevrotic, eliminând toxinele micului infern casnic. Proza autoarei cunoaşte acum o radicalizare tematică şi compoziţională. Textele acoperă o gamă largă de formule, de la microsecvenţa dramatizată la experimentul comportist şi de la nuvelă la microroman. Ele par mai curând nişte exerciţii de digitaţie. Însă, deşi preia marotele optzecismului (tematica navetismului, microrealismul social, experimentalismul, oralitatea transcrisă pe viu), autoarea nu-şi dezvăluie, autoreferenţial, laboratorul de creaţie, ci analizează, pe viu, maladiile realului totalitar. Ampla nuvelă finală, <span class="CharOverride-2">Întâlnirea</span>, conţine nucleul unui roman despre drama întoarcerii ratate a unui exilat pe care cei de-acasă nu îl mai acceptă sau nu îl mai înţeleg, deşi se folosesc de el. <span class="CharOverride-1">A.</span> îşi obscurizează excesiv textul sub volutele unui experimentalism eliptic şi similipoematic. Va reveni după mai bine de un deceniu, dezvoltându-i latenţele şi rescriindu-1 radical, pe canavaua mitului antic al lui Ulise, ca roman de sine stătător, cu acelaşi titlu, apărut în 2003. Va reveni şi asupra noii variante, umplându-i golurile şi încorporând noi inserturi „documentare”, rostind apăsat nonspusurile. Paginile versiunii din 2003 includ, alternativ, file din dosarul „Savantul” de urmărire informativă a profesorului Traian Manu. În a treia versiune (2007) dosarul de Securitate încetează a mai fi strict documentar: umanizaţi, urmăritorii îşi pierd statutul de „fiinţe de hârtie”, devenind personaje în carne şi oase. Tema universitarului idealizat din <span class="CharOverride-2">Drumul egal...</span> este redimensionată printr-un roman al savantului exilat; paginile din dosarul de urmărire a lui Manu se transformă, în varianta din 2007, într-un roman al mediului securistic. Călătoria spre ţara natală produce derealizarea: sub presiunea revenirii continue a unui vis de demult, realitatea diurnă apare ca un „cadru de film vechi”, iar interioritatea ca un spaţiu mental în care se întretaie reminiscenţe de tot felul, de la <span class="CharOverride-2">Odiseea</span> predată studenţilor la imagini din copilărie şi adolescenţă. <span class="CharOverride-2">Dimineaţă pierdută</span> trimitea la ziua dublineză din <span class="CharOverride-2">Ulysses</span> de James Joyce, în vreme ce odiseea întoarcerii în ţară a lui Manu trimite la mitul homeric. Legătura cu experienţa cotidiană a regimului nazist sau comunist se stabileşte prin intermediul memoriei personale, transpusă epic prin monologul interior şi fluxul conştiinţei. În cazul lui Manu, legătura e de tip cvasioniric, în vreme ce la soţia sa Christa memoria e realistă. Placată pe mentalitatea românească, experienţa comunistă produce iluzii compensatoare, în vreme ce experienţa regimului nazist generează, pe fondul mentalităţii germane, o asumare critică a istoriei. <span class="CharOverride-2">Întâlnirea</span> pune în scenă şi incomunicarea dintre două spaţii aflate în război rece: Occidentul indiferent şi Estul comunizat, ipocrit, care încearcă să profite de avantajele celui dintâi, manipulându-le. Otrăvită de suspiciune şi rapacitate gregară, lumea în care se întoarce profesorul Manu are o tipologie diversă: matroane indiscrete, rude transformate în turnători bine plasaţi, supravieţuitori ai vechilor elite crescute cu Brahms şi Chopin, inadaptaţi social. Vin apoi reprezentanţii mediului academic: agenţi de influenţă otrăviţi de frustrări provinciale, rataţi patetici, figuranţi inhibaţi de suspiciune şi teamă. În contrapartidă – curiozitatea perspicace a studenţilor italieni. Şi, deasupra tuturor, „zeii” derizorii, securiştii care fac jocurile şi destinele. Noutatea faţă de precedentele cărţi stă în armătura intelectuală şi în darea pe faţă a formulei compoziţionale, apropiată de experimentalismul postmodern. Roman transnaţional, <span class="CharOverride-2">Întâlnirea</span> „face naveta” între Germania (ţara de origine a Christei-„Calypso”), Italia (ţara de adopţie „academică” a cuplului) şi România (ţara „imposibilei întoarceri”), fiecare mediu extern avându-şi micile sale istorii. Inserturile onirice sunt epurate în varianta din 2007 de poematism. Un roman simfonic realizat pe calapodul tragediei antice, în care tridimensionalitatea narativă e obţinută prin scufundarea în inconştientul lingvistic personal şi colectiv. Cu romanul <span class="CharOverride-2">Provizorat</span>, <span class="CharOverride-1">A.</span> explorează două tabuuri ale epocii comuniste: intimitatea erotică şi intimitatea politică. Cruzimea hiperrealistă a scenelor fiziologice sau/şi sexuale are un pandant în secretele trecutului de extremă dreapta al familiei Letiţiei Branea şi al familiei colegului ei de serviciu, Sorin Olaru, amant prevenitor, devenit şef diplomat în perioada dezgheţului hruşciovist. Prinşi în caruselul unei vieţi de colectiv dominate de intrigi şi rivalităţi, angajaţii din kafkiana Clădire trăiesc vieţi duble. Având în centru povestea unui adulter, <span class="CharOverride-2">Provizorat</span> este un roman al intimităţii ameninţate şi al evaziunii sentimentale imposibile. Protago&#173;niştii sunt marcaţi de propriile dosare de familie, care-i împing fie în braţele Securităţii (Sorin Olaru), fie în zonele mâloase ale ratării (Petru Arcan), fie într-o derivă existenţială nebuloasă (Letiţia). Un rol determinant îl au energiile periferiei: marcată de originea socială nesănătoasă, provinciala Letiţia Branea urcă prin legătura cu universitarul Petru Arcan, care, la rândul său, urcase în ierarhie prin mariajul ratat cu luxoasa Manuela, iar nespectaculoasa Dorina, rivala abulicei Letiţia, îşi valorifică abil atuurile jucând pe rând cartea secretarei docile şi pe cea a gospodinei destoinice. Cronicile de familie conţin, deopotrivă, un roman al intimităţii legionare interbelice şi un roman al intimităţii în comunism, cu inserturi diaristice. O apariţie episodică e Mircea Vulcănescu, surprins în ipostaza de tehnocrat gurmand al regimului antonescian. <span class="CharOverride-2">Provizorat </span>nu este însă un roman cu cheie, cum nu este nici un roman al vieţii literare din epocă, deşi Letiţia se îndeletniceşte cu scrisul şi caută să se afirme ca atare: pentru prima dată <span class="CharOverride-1">A.</span> introduce tema scriitorului şi a ficţiunii, privită ca denunţ al intimităţii celorlalţi. Dincolo de lecţiile de istorie pe care Sorin i le serveşte, pedant, în budoarul închiriat, Letiţiei, în prim-plan se află concretul uman. Prezentul, dinspre care sunt aruncate ancore fie spre trecutul interbelic, fie, sub forma unor anticipări ironice, spre viitor, este perioada de respiro postdogmatic: un provizorat al Istoriei ce conţine provizoratele speranţelor de mai bine, al carierelor frânte în plin avânt. Inferior <span class="CharOverride-2">Dimineţii pierdute</span>, totuşi <span class="CharOverride-2">Provizorat</span> e un solid roman despre destinderea poststalinistă.</p>
			<p class="Heuristica_CITAT">Bahtin ar fi apreciat probabil romanul Gabrielei Adameşteanu <span class="CharOverride-6">[Dimineaţă pierdută]</span> pentru ceea ce datorează el stilului polifonic. Puncte de vedere de reală îndreptăţire se compară şi se înfruntă în permanenţă în acest roman compus parcă în întregime din sfere de conştiinţă. În ceea ce-l priveşte pe autor, el refuză să apară, pur şi simplu: se mulţumeşte să privească, la fel de curios, când de la o fereastră, când de la alta; iar impresionantul edificiu al romanului are tot atâtea mentalităţi câte puncte de vedere, biografii, conştiinţe. O dimineaţă „pierdută”, dar un veac câştigat, se poate spune în legătură cu romanul Gabrielei Adameşteanu şi cu titlul lui. O dimineaţă lungă, de o sută de ani. Romanul Gabrielei Adameşteanu transmite nu numai un puternic sentiment al istoriei, ci şi un puternic sentiment al vieţii şi, mai ales, al trecerii ei.</p>
			<p class="Heuristica_CITAT_semnat">VALERIU CRISTEA </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Drumul egal al fiecărei zile</span>, Bucureşti, 1975; <span class="CharOverride-2">Dăruieşte-ţi o zi de vacanţă</span>, Bucureşti, 1979; <span class="CharOverride-2">Dimineaţă pierdută</span>, Bucureşti, 1983; <span class="CharOverride-2">Vară-primăvară</span>, Bucureşti, 1989; <span class="CharOverride-2">Obsesia politicii</span>, Bucureşti, 1995; <span class="CharOverride-2">Cele două Românii</span>, Bucureşti, 2000; <span class="CharOverride-2">Întâlnirea</span>, pref. Carmen Muşat, Iaşi, 2003, ed. 2, postfaţă Carmen Muşat, Iaşi, 2007; <span class="CharOverride-2">Opere, </span>vol. I: <span class="CharOverride-2">Dimineaţă pierdută, </span>pref. Sanda Cordoş, vol. II: <span class="CharOverride-2">Gara de Est. Întâlnirea</span>, pref. Paul Cernat, Iaşi, 2008; <span class="CharOverride-2">Provizorat</span>, Iaşi, 2010. </p>
			<p class="Heuristica___m_RPR"><span class="CharOverride-1">Repere bibliografice:</span> Iorgulescu, <span class="CharOverride-2">Scriitori</span>, <span class="CharOverride-2">171–176</span>; Stănescu, <span class="CharOverride-2">Jurnal, I, 159–166</span>; Raicu, <span class="CharOverride-2">Contemporani</span>, <span class="CharOverride-2">52–56</span>; Iorgulescu, <span class="CharOverride-2">Critică</span>, <span class="CharOverride-2">119–123</span>; Moraru, <span class="CharOverride-2">Semnele</span>, <span class="CharOverride-2">175–180</span>; Ion Vlad, <span class="CharOverride-2">Proza universului cotidian</span>, TR, 1980, 2; Dana Dumitriu, <span class="CharOverride-2">Le Roman de l’année</span>, CREL, 1984, 4; Manea, <span class="CharOverride-2">Contur</span>, <span class="CharOverride-2">44–48</span>; Cristea, <span class="CharOverride-2">Fereastra</span>, <span class="CharOverride-2">201–215</span>; Holban, <span class="CharOverride-2">Profiluri</span>, <span class="CharOverride-2">358–363</span>; Simion, <span class="CharOverride-2">Scriitori</span>, IV<span class="CharOverride-2">, 453–465</span>; George, <span class="CharOverride-2">Sfârşitul</span>, IV, <span class="CharOverride-2">305–312</span>; Cornel Ungureanu, <span class="CharOverride-2">Aşteptarea şi oaspeţii</span>, VTRA, 1990, 15; Ştefan Borbély, <span class="CharOverride-2">Gabriela Adameşteanu</span>, F, 1994, 3; Negoiţescu, <span class="CharOverride-2">Scriitori contemporani</span>, <span class="CharOverride-2">9–11</span>; Lovinescu, <span class="CharOverride-2">Unde scurte</span>, IV, <span class="CharOverride-2">121– 127</span>, VI, <span class="CharOverride-2">40–45</span>; Corina Ciocârlie, <span class="CharOverride-2">Femei în faţa oglinzii</span>, Cluj-Napoca, 1998, <span class="CharOverride-2">160–182</span>; <span class="CharOverride-2">Dicţ. analitic</span>, I, <span class="CharOverride-2">298–300</span>; <span class="CharOverride-2">Dicţ. esenţial</span>, <span class="CharOverride-2">4–6</span>; Manolescu, <span class="CharOverride-2">Lista</span>, II, <span class="CharOverride-2">263–267</span>; Negrici, <span class="CharOverride-2">Comunism, Proza</span>, <span class="CharOverride-2">283–284</span>; Petraş, <span class="CharOverride-2">Cărţile</span>, <span class="CharOverride-2">115–120</span>; Simuţ, <span class="CharOverride-2">Reabilitarea</span>, <span class="CharOverride-2">352–354</span>; Ştefănescu, <span class="CharOverride-2">Istoria</span>, <span class="CharOverride-2">979–984</span>;<span class="CharOverride-2"> </span>Holban, <span class="CharOverride-2">Ist. lit.</span>, II, <span class="CharOverride-2">182–189</span>; Alex Goldiş, <span class="CharOverride-2">Complexul lui Ulise</span>, CLT, 2007, 84; Bianca Burţa-Cernat,<span class="CharOverride-2"> Întâlnirile Gabrielei Adameşteanu</span>, OC, 2007, 381; Gheorghe Crăciun, <span class="CharOverride-2">Pactul somatografic</span>, Piteşti, 2009, <span class="CharOverride-2">46–52</span>; Manolescu,<span class="CharOverride-2"> Istoria</span>, <span class="CharOverride-2">1197–2000</span>; Popa, <span class="CharOverride-2">Ist. lit.</span>, II, <span class="CharOverride-2">944–949</span>; Bogdan Creţu, <span class="CharOverride-2">Provizorat permanent</span>, OC, 2010, 545; Mircea A. Diaconu, <span class="CharOverride-2">Gabriela Adameşteanu dincolo de politic</span>, OC, 2010, 549; Paul Cernat, <span class="CharOverride-2">Intimitatea în deriva istoriei</span>, „22”, 2010, 30; Anca Haţiegan, <span class="CharOverride-2">Cărţile omului dublu</span>, Cluj-Napoca, 2010, <span class="CharOverride-2">310–334</span>.&#9;<span class="semnatura-final" lang="en-US">P.C.</span></p>
			<p class="Heuristica-PRIMUL"><span class="titlu-12">ADAMS-MUREŞANU, Eugenia</span> (11.X.1913, De&#173;&#173;fiance–Ohio, SUA – ?), poetă, traducătoare. Născută din părinţi români, emigraţi în America, al şaptelea copil din cei zece ai Paraschivei şi ai lui Nicolae Mărgineanu, viitoarea scriitoare se întoarce împreună cu mama sa, rămasă văduvă, în ţinuturile de obârşie de la Ocna Sibiului, profesând ca învăţătoare. <span class="CharOverride-1">A.-M.</span> a făcut studii de teologie la Sibiu (1947) şi a urmat la Cluj cursurile Facultăţii de Filologie (1949). Debutează cu proză pentru copii şi cu traduceri în 1933, la „Satul şi şcoala”, ulterior mai semnând sporadic în „Viaţa copiilor”, „Viaţa ilustrată”, „Luceafărul”, „Claviaturi”, „Revista Fundaţiilor Regale”, „Gândirea” şi „Tribuna Ardea&#173;lului” (la care e redactor). În 1939 îi apare placheta <span class="CharOverride-2">Casa cu pitici</span>, iar câţiva ani mai târziu, în 1943, publică broşura <span class="CharOverride-2">Învierea fariseului Eleazar</span>. Căsă&#173;torită mai întâi, în 1932, cu Florea Mureşanu, viitor protopop al Clujului, va fi, din 1956, soţia lui D.D. Roşca. Arestată la 25 mai 1950 şi trimisă la Canal, eliberată în 1952 şi din nou arestată în 1959, <span class="CharOverride-1">A.-M.</span> reuşeşte să părăsească ţara după 1970. Alte două cărţi, <span class="CharOverride-2">La izvorul cu pietre albastre </span>(1967) şi <span class="CharOverride-2">Sonete</span> (1968), scrise în româneşte, şi trei volume în limba engleză, <span class="CharOverride-2">The Return of Snow White</span> (1977), <span class="CharOverride-2">Assault on Eden</span> (1977) şi <span class="CharOverride-2">Journey to Fairy-Land</span> (1978), îi completează bibliografia. În exil colaborează în principal cu poeme şi o suită de sonete la „Revista scriitorilor români” (1987–1988), publicaţie unde îi apar, de altfel, şi unele traduceri. </p>
			<p class="Heuristica-BASE">Cea mai importantă realizare a lui <span class="CharOverride-1">A.-M.</span> este versiunea dată la <span class="CharOverride-2">Cântarea Psalmilor</span>, apărută la Madrid (1986), cu un cuvânt înainte de Vintilă Horia şi o introducere de Aureliu Răuţă. Este, aşa cum remarca Vintilă Horia, o transpunere a psalmilor într-un limbaj cursiv, actual şi într-o versificaţie de sorginte folclorică. Principalele calităţi ale acestor tălmăciri poetice sunt cantabilitatea, precum şi un simţ al ritmului şi o firească adaptare a valenţelor arhaice la tonalităţi moderne. Nota elegiacă se nuanţează mai propriu liric decât cea imprecativă în traducerea psalmilor, după cum în unele poeme originale publicate de <span class="CharOverride-1">A.-M.</span> se distinge un anume sentimentalism al dezrădăcinării, mai pregnant decât tendinţa parabolică, meditativă, de provenienţă creştină, ce îi particularizează sonurile din <span class="CharOverride-2">Dosoftei</span>, <span class="CharOverride-2">Cununa</span>, <span class="CharOverride-2">Osuare</span>,<span class="CharOverride-2"> Pe calea florilor de spini</span> sau <span class="CharOverride-2">Macbeth fugind de umbra lui Banquo</span>.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Casa cu pitici</span>, Cluj, 1939; <span class="CharOverride-2">Învierea fariseului Eleazar</span>, Cluj, 1943; <span class="CharOverride-2">La izvorul cu pietre albastre</span>, Bucureşti, 1967; <span class="CharOverride-2">Sonete</span>, Bucureşti, 1968; <span class="CharOverride-2">The Return of Snow White</span>, 1977; <span class="CharOverride-2">Assault on Eden</span>, Michigan (SUA), 1977; <span class="CharOverride-2">Journey to Fairy-Land</span>, 1978. <span class="CharOverride-1">Traduceri: </span><span class="CharOverride-2">Cântarea Psalmilor</span>, pref. Vintilă Horia, introd. Aureliu Răuţă, Madrid, 1986. </p>
			<p class="Heuristica___m_RPR"><span class="CharOverride-1">Repere bibliografice:</span> Dumitru Micu, <span class="CharOverride-2">O carte de basme</span>, GL, 1967, 43; Mircea Vaida, <span class="CharOverride-2">„La izvorul cu pietre albastre”</span>, TR, 1968, 4; Sânziana Pop, <span class="CharOverride-2">Un volum de basme</span>, LCF, 1968, 9; Ion Oarcăsu, <span class="CharOverride-2">„Sonete”</span>, TR, 1969, 4; Horia Bădescu, <span class="CharOverride-2">„Sonete”</span>, ST, 1969, 2; Nistor Chioreanu, <span class="CharOverride-2">Morminte vii</span>,<span class="CharOverride-2"> </span>Iaşi, 1992, <span class="CharOverride-2">480</span>;<span class="CharOverride-2"> </span>Florea Mureşanu, <span class="CharOverride-2">Grai şi suflet românesc</span>, Cluj-Napoca, 1997, <span class="CharOverride-2">11–12</span>; Sasu, <span class="CharOverride-2">Dicţ. scriit. SUA</span>,<span class="CharOverride-2"> 11–12</span>; Popa, <span class="CharOverride-2">Ist. lit.</span>, I, <span class="CharOverride-2">857–858.</span> &#9;<span class="semnatura-final" lang="en-US">V.D., N.F.</span></p>
			<p class="Heuristica-PRIMUL"><span class="titlu-12">ADANIA, Alf [Alfons]</span> (6.VI.1913, Bucureşti – 25.III.1979, Bucureşti), publicist, traducător. Înainte de a fi licenţiat al Facultăţii de Litere şi Filosofie şi al celei de Drept, <span class="CharOverride-1">A.</span>, fiul lui D. Adania, proprietarul unei agenţii de publicitate din Bucureşti, era un nume cunoscut. Debutează foarte timpuriu cu scurte traduceri din Hans Christian Andersen în „Dimineaţa copiilor” (1924), colaborează la alte câteva periodice, iar la şaisprezece ani era redactor la revistele pentru elevi „Pentru noi” şi „Caiete literare” (1929), în care semna articole şi o proză – <span class="CharOverride-2">Revers</span>. Orientat spre comentariul sociologic al literaturii, <span class="CharOverride-1">A.</span> îşi afirmă opiniile în „Vremea”, „Facla” şi, îndeosebi, în „Floarea de foc” şi „Bluze albastre”, proclamând scopul „utilitar moral” al artei, necesitatea „ataşării de viaţa prezentă”. Invocând exemplul de vigoare şi militantism pe care îl vedea în marile literaturi europene, ca şi în cea americană, el cere să se facă loc noii generaţii de scriitori, „obiectivă, sinceră, realistă”, profund angajată social. În acest sens, <span class="CharOverride-1">A.</span> va continua, în special în „Rampa” (1933–1934), să prezinte autori şi opere, insistând mereu asupra valorii lor etice şi sociale. Theodore Dreiser, John Dos Passos, Gerhart Hauptmann, Heinrich Mann, Stefan George, Jakob Wassermann, H.G. Wells, G.B. Shaw, José Ortega y Gasset, Knut Hamsun, Ilya Ehrenburg sunt doar cele mai cunoscute nume aduse în discuţie. Din literatura română a vremii, pe care o neagă (sau o ignoră) în bună parte, el îi apreciază pe Mircea Damian, Ion Călugăru, Mircea Eliade, Sergiu Dan, Eugen Jebeleanu. Alte intervenţii pe teme culturale sau sociale îi apar în „Adevărul literar şi artistic”, „Viaţa românească”, „Azi” ş.a. După o întrerupere cauzată de al Doilea Război Mondial şi de schimbările postbelice, <span class="CharOverride-1">A.</span> revine la publicistica literară, semnând (uneori A.A., Ad.) articole sau note despre cărţi şi reviste din perimetrul limbii engleze. Comentariile şi informaţiile sunt făcute după noile criterii ideologice, într-un stil mai apropiat de polemica politică, de unde o imagine în bună parte deformată, tendenţioasă a realităţii artistice occidentale, aşa cum apare în colaborările din „Contemporanul”, „Gazeta literară”, „Magazin”, „România literară”.</p>
			<p class="Heuristica-BASE">Ca reprezentant al organizaţiei Arts Incorpo&#173;rated din New York (între 1946 şi 1948), <span class="CharOverride-1">A.</span> supraveghează soarta traducerilor din autorii americani în România. În acest timp au fost reprezentate pe scenele bucureştene şi versiunile sale, uneori realizate în colaborare, după piese de Clifford Odets, John van Drutten, Norman Krasna, Joseph Kesselring, Noel Coward, J.-B. Priestley, Garson Kanin ş.a. După această perioadă, a mai tradus multe alte piese, tipărite sau litografiate, unele jucate, din autori cunoscuţi, între care Arthur Miller (versiunea lui la <span class="CharOverride-2">Toţi fiii mei</span> a fost pusă în scenă şi în 2009), Eugene O’Neill, G.B. Shaw, Peter Ustinov.</p>
			<p class="Heuristica___mici"><span class="CharOverride-1">Traduceri:</span> Edna Ferber, <span class="CharOverride-2">Cimarron</span>, Bucureşti, 1947; Arthur Miller, <span class="CharOverride-2">Toţi fiii mei</span>, Bucureşti, 1948, <span class="CharOverride-2">Vrăjitoarele din Salem</span>,<span class="CharOverride-1"> </span>Bucureşti, 1956 (în colaborare cu Mihnea Gheorghiu), <span class="CharOverride-2">„Incident la Vichy”</span>, Bucureşti, 1966; Noel Coward, <span class="CharOverride-2">Nud cu vioară</span>, Bucureşti, 1959; Gore Vidal, <span class="CharOverride-2">Omul cel mai bun</span>, Bucureşti, 1966; Peter Ustinov, <span class="CharOverride-2">Photo finish</span>, Bucureşti, 1968.</p>
			<p class="Heuristica___m_RPR"><span class="CharOverride-1">Repere bibliografice:</span> George Mihalache, <span class="CharOverride-2">De vorbă cu d. Alf. Adania</span>, „Mondial magazin”, 1947, 35; N. Carandino, <span class="CharOverride-2">Alfons Adania, </span>TTR, 1979, 4; Mirodan, <span class="CharOverride-2">Dicţionar</span>, I,<span class="CharOverride-2"> 21–24</span>; Silvia Dumitrache, <span class="CharOverride-2">Un spectacol viu şi dinamic, tensionat şi tulburător</span>, OC, 2009, 236.&#9;<span class="semnatura-final" lang="en-US">C.T.</span></p>
			<p class="Heuristica-PRIMUL"><span class="titlu-12">ADĂSCĂLIŢEI, Vasile</span><span class="CharOverride-1"> (</span>24.IV.1929, Floreşti, j. Bacău – 30.VII.2007, Iaşi), folclorist, istoric literar. Este fiul Mariei Adăscăliței (n. Brumă) și al lui Vasile Adăscăliței, învățători. A fost elev la Liceul Internat din Iaşi (1940–1944), apoi a urmat cursul superior la Liceul Unirea din Focşani (1944–1948). A absolvit Facultatea de Filologie a Universităţii din Iaşi (1952) și a susţinut doctoratul în filologie la Universitatea din Bucureşti cu teza <span class="CharOverride-2">Teatrul popular de Anul Nou din Moldova</span> (1970). Funcționează ca profesor în învăţământul preuniversitar (1952–1959), ulterior fiind cadru didactic la Facultatea de Filologie a Universităţii ieșene (1959–1990); în perioada 1990–2000 a predat cursul de etnografie românească la Facultatea de Geografie a aceleiaşi universităţi. A fost lector de limbă și cultură română la Universitatea din Lyon (1962–1964) şi la Universitatea din Praga (1974–1976). A fondat Arhiva Seminarului de Folclor<span class="CharOverride-2"> </span>de la Universitatea ieșeană, a coordonat „Buletinul Filialei Iaşi a Societăţii Studenţilor Folclorişti din România”. Publică numeroase studii, articole şi eseuri despre teatrul popular, despre obiceiuri, precum şi contribuţii de teorie şi istorie a folcloristicii în „Analele ştiinţifice ale Universităţii «Al. I. Cuza» din Iaşi”, „Anuar de lingvistică şi istorie literară”, „Ateneu”, „Convorbiri literare”, „Cronica”, „Dacia literară”, „Iaşul literar”, „Limbă şi literatură”, „Orizont”, „Ramuri”, „Revista de etnografie şi folclor”, „Revista română”, „Scrisul bănăţean”, „Studii şi cercetări de istoria artei”, „Studii şi comunicări de etnologie” (Sibiu), „Tribuna” ş.a., ca și în „Demos” (Berlin), „Journal of the International Folk-Music Council” (Cambridge), „Makedonski Folklor” (Skoplje). </p>
			<p class="Heuristica-BASE">Ca profesor, <span class="CharOverride-1">A. </span>i-a inițiat și i-a antrenat pe studenți în activitatea de culegere a folclorului, însoțindu-i în anchete prin satele Moldovei. Unii dintre ei au devenit cercetători în domeniu, iar alții și-au continuat cercetările în instituții de cultură sau în calitate de profesori. Cele mai prețioase piese folclorice recoltate în aceste expediții au fost valorificate în culegerile <span class="CharOverride-2">Folclor din Ţinutul Rădăuţilor</span> (1969, în colaborare cu Ion H. Ciubotaru), <span class="CharOverride-2">Bună dimineaţa, lină fântână</span> (1969), <span class="CharOverride-2">Câte mama mi le-o spus</span> (1971),<span class="CharOverride-3"> </span><span class="CharOverride-2">Folclor din împrejurimile Sucevei</span> (1972). Studiile și articolele publicate de <span class="CharOverride-1">A. </span>au abordat geneza creației populare, mobilitatea genurilor și speciilor folclorice, raportul între tradiție și inovație în cultura populară, rolul variantelor în folclor, trăsăturile specifice ale stilisticii folclorice. A urmărit, de asemenea, contribuția unor scriitori (Alecu Russo, Costache Negruzzi, Vasile Alecsandri, Ion Creangă, M. Eminescu ș.a.) la cunoașterea și valorificarea filonului folcloric. Printre subiectele despre care a scris <span class="CharOverride-1">A. </span>se află jocurile de priveghi din Moldova și pictura murală din zona Sucevei. Parte din aceste lucrări, precum și studii cu punctul de plecare în folclorul cules din teren au fost adunate în volumele <span class="CharOverride-2">Românitatea de Sus: repere etnologice</span><span class="CharOverride-1"> </span>(2004), <span class="CharOverride-2">Un pol de contribuţii etnografico-folcloristice privind realităţile vasluiene </span>(2005), <span class="CharOverride-2">Concert etnologic în cuvinte</span> (2006). O preocupare constantă a constituit-o culegerea și cercetarea datinilor prilejuite de Crăciun și de Anul Nou, acestea fiind în Moldova deosebit de diverse și spectaculoase, dar puțin cercetate. Jocurile dramatice cu măști și teatrul folcloric cu teme istorice sau haiducești au fost subiectele unor culegeri însoțite de studii: <span class="CharOverride-2">Teatru folcloric din judeţele Bacău şi Neamţ</span> (1968),<span class="CharOverride-2"> Teatru folcloric din judeţul Iaşi</span><span class="CharOverride-1"> </span>(1969, în colaborare cu Ion H. Ciubotaru), <span class="CharOverride-2">Teatrul popular de Anul Nou din judeţul Vaslui</span><span class="CharOverride-3"> </span>(1971). Cercetarea diverselor forme de colindat de la sărbătorile de iarnă s-a concretizat în monografia <span class="CharOverride-2">Istoria unui obicei. Pluguşorul</span> (1987), în care sunt comentate toate contribuțiile teoretice anterioare și sunt puse în lumină numeroase aspecte inedite ale obiceiului, descoperite în cercetările de teren. <span class="CharOverride-1">A. </span>a alcătuit și câteva antologii tematice, precedate de introduceri substanțiale: <span class="CharOverride-2">De-ale lui Păcală. Snoave populare</span> (1964, în colaborare cu Petre Ursache), <span class="CharOverride-2">De la Dragoş la Cuza Vodă. Legende populare româneşti </span>(1966), <span class="CharOverride-2">Doine şi balade</span> (1966), <span class="CharOverride-2">Cuza Vodă în tradiţia populară</span> (1970), <span class="CharOverride-2">Proverbe şi ghicitori</span> (1973), <span class="CharOverride-2">Předu, předu pohádku</span>, o antologie de basme româneşti traduse de Marie Kavková (Praga, 1980). A colaborat la numeroase volume colective: <span class="CharOverride-2">Istoria literaturii române</span> (I, 1964), <span class="CharOverride-2">Istoria teatrului în România</span> (I,1965), <span class="CharOverride-2">Studii despre Bălcescu</span> (1969), <span class="CharOverride-2">Alecu Russo. Studii şi articole</span><span class="CharOverride-1"> </span>(1970), <span class="CharOverride-2">Cuza-Vodă. In memoriam</span> (Iaşi, 1973), <span class="CharOverride-2">Alexandru Philippide. 50 de ani de la moarte</span> (Iaşi, 1983), a alcătuit ediţii şi a scris prefeţe sau postfeţe la mai multe lucrări de folclor.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Istoria unui obicei. Pluguşorul</span>, Iaşi,1987; <span class="CharOverride-2">Folcloristica literară. Genurile și speciile creației populare</span>, Iași, 2001; <span class="CharOverride-2">Românitatea de Sus: repere etnologice</span>,<span class="CharOverride-1"> </span>pref. Vasile I. Schipor, postfață Victor Iosif, Rădăuţi, 2004; <span class="CharOverride-2">Un pol de contribuţii etnografico-folcloristice privind realităţile vasluiene</span>, postfaţă Dan Ravaru, Vaslui, 2005; <span class="CharOverride-2">Concert etnologic în cuvinte</span>,<span class="CharOverride-2"> </span>postfaţă Constantin Donea, Bacău, 2006. <span class="CharOverride-1">Culegeri: </span><span class="CharOverride-2">Teatru folcloric din judeţele Bacău şi Neamţ</span>, Bacău, 1968; <span class="CharOverride-2">Bună dimineaţa, lină fântână</span>, Botoşani, 1969; <span class="CharOverride-2">Folclor din Ţinutul Rădăuţilor</span>, Suceava, 1969 (în colaborare cu I. H. Ciubotaru); <span class="CharOverride-2">Teatru folcloric din judeţul Iaşi</span>,<span class="CharOverride-1"> </span>Iaşi, 1969 (în colaborare cu I. H. Ciubotaru); <span class="CharOverride-2">Câte mama mi le-o spus</span>, Botoşani, 1971;<span class="CharOverride-3"> </span><span class="CharOverride-2">Teatrul popular de Anul Nou din judeţul Vaslui</span>,<span class="CharOverride-3"> </span>Vaslui, 1971; <span class="CharOverride-2">Folclor din împrejurimile Sucevei</span>, Suceava, 1972. <span class="CharOverride-1">Antologii: </span><span class="CharOverride-2">De-ale lui Păcală. Snoave populare</span>, pref. Petru Ursache, Bucureşti, 1964 (în colaborare cu Petru Ursache); <span class="CharOverride-2">De la Dragoş la Cuza Vodă. Legende populare româneşti</span>,<span class="CharOverride-2"> </span>Bucureşti, 1966; <span class="CharOverride-2">Doine şi balade</span>, Bucureşti,1966; <span class="CharOverride-2">Cuza Vodă în tradiţia populară</span>, Bucureşti, 1970; <span class="CharOverride-2">Proverbe şi ghicitori</span>, Bucureşti, 1973; <span class="CharOverride-2">Předu, předu pohádku</span>, [<span class="CharOverride-2">Depăn, depăn basme</span>] tr. Marie Kavková, Praga, 1980.</p>
			<p class="Heuristica___m_RPR"><span class="CharOverride-1">Repere bibliografice: </span>Mircea Fotea, <span class="CharOverride-2">O culegere de teatru folcloric</span>, IL, 1969, 10; Dumitru Pop, <span class="CharOverride-2">„Istoria unui obicei. Pluguşorul”</span>, AAF, 1991–1993; Ion Toderașcu, <span class="CharOverride-2">„Istoria unui obicei. Pluguşorul”</span>, AUI, istorie, t.XXXVII–XXXVIII, 1991–1992;<span class="CharOverride-2"> </span>Maria Cuceu, „<span class="CharOverride-2">De la Dragoş la Cuza Vodă”</span>, AAF, 1991–1993; Datcu, <span class="CharOverride-2">Dicţ. etnolog.</span>,<span class="CharOverride-1"> </span><span class="CharOverride-2">36–37</span>; I.[lie] M.[oise], <span class="CharOverride-2">In memoriam: Vasile Adăscăliţei</span>, „Studii şi comunicări de etnologie”, 2007; Gheorghe Giurcă, <span class="CharOverride-2">Un nume de referinţă în folcloristica românească</span>, RR, 2007, 4; Gheorghe Dolinski, <span class="CharOverride-2">Adio, magistre!</span>, „Generaţii” (Vicovu de Jos), 2007–2008, 9; Victor Iosif, <span class="CharOverride-2">În amintirea profesorului Vasile Adăscăliţei</span>, „Generaţii” (Vicovu de Jos), 2007–2008, 9.&#9;<span class="semnatura-final" lang="en-US">L.Cș.</span></p>
			<div class="_idGenObjectLayout-1">
				<div id="_idContainer031" class="Basic-Graphics-Frame _idGenObjectStyle-Disabled">
					<div id="_idContainer029" class="Basic-Graphics-Frame">
						<p class="Titlu-Nume-H">ADERCA, F. [Felix]</p>
						<p class="Titlu-mic-DATE">(13.III.1891, Puieşti, j. Vaslui – 12.XII.1962, Bucureşti), prozator, eseist, publicist, dramaturg, poet, traducător.</p>
					</div>
					<div id="_idContainer030" class="Basic-Graphics-Frame">
						<img class="_idGenObjectAttribute-1" src="01_p_03-79_AaAd-web-resources/image/1_Aderca_sF_(MNLR).jpg" alt="" />
					</div>
				</div>
			</div>
			<p class="Heuristica-PRIMUL">Primul dintre cei cinci copii ai Deborei (Dobrişei, n. Iosub) şi ai lui Avram Adercu primeşte la naştere prenumele Froim Zeilic. Părinţii, „comersanţi” săraci de religie mozaică, veniţi de prin Cehia, ajung în Moldova. <span class="CharOverride-1">A.</span> începe şcoala în Puieşti şi urmează, la Craiova, cursurile Liceului „Carol I”, fiind însă eliminat în ultimul an. Îşi încearcă, fără succes, şansele literare la „Sămănătorul” (1907), „Ramuri” (1909), „Convorbiri critice” (1909), unde trimite însemnări critice iscălite A. Tutova (F. Aderca), dar şi la „Masca” (1911), unde îi apar câteva note critice sub pseudonimul Willy. <span class="CharOverride-1">A.</span> va considera că, în presă, debutul semnificativ se produce la „Noua revistă română” (1913), cu poezia <span class="CharOverride-2">Post amorem</span>, dedicată lui Tudor Arghezi. Cu o slujbă măruntă la o bancă din Craiova, reuşeşte între timp să tipărească placheta de versuri <span class="CharOverride-2">Motive şi simfonii</span> (1910) şi broşura <span class="CharOverride-2">Naţionalism…? Libertatea de a ucide…</span> (1910, sub pseudonimul Olliver Willy; ediţia din 1922 va purta titlul <span class="CharOverride-2">Personalitatea. Drepturile ei în artă şi viaţă</span>). Împreună cu soţia sa, Rubina (Rifca), pleacă în 1913 la Paris, unde audiază câteva cursuri la Sorbona, de aici trimiţând pentru „Noua revistă română” articole prosimboliste, precum şi foiletoane care consemnau atmosfera dramatică a epocii, reunite apoi în volumul <span class="CharOverride-2">Sânge închegat. Note de război</span> (1915). Întors în ţară, intră sub arme în septembrie 1914 şi va participa la campaniile din Oltenia, Transilvania şi Ungaria, experienţă care mai târziu va nutri romanele <span class="CharOverride-2">Moartea unei republici roşii</span> (1924) şi <span class="CharOverride-2">1916 </span>(1936). Colaborează la „Seara” cu foiletoane semnate şi F. Adrian, A. F. Craioveanul, V. Simion, incluse ulterior în volumul <span class="CharOverride-2">Idei şi oameni</span> (I, 1922), la „Înfrăţirea”, „Versuri şi proză”, „Absolutio”, „Scena”, „Curierul Olteniei”, „Zorile” ş.a. Îi apar alte patru plachete: <span class="CharOverride-2">Stihuri venerice </span>(1915), <span class="CharOverride-2">Fragmente–Romanţe, Reverii sculptate</span> şi <span class="CharOverride-2">Prin lentile negre</span>, toate în 1916. Se stabileşte la Bucureşti din 1920 şi este, două decenii, funcţionar la Ministerul Muncii şi Ocrotirilor Sociale. Scrie abundent în presă, fiind prezent la „Ideea europeană”, „Cuvântul liber”, „Izbânda” (semna şi I. Laurenţiu), „Hiena”, „Umanitatea”, „Viaţa românească”, „Avântul”, „Mântuirea”, „Lumea evree” ş.a., apoi la „Contimporanul” (utiliza aici şi semnăturile Regele Solomon, Lix, F. Lix), „Adevărul literar şi artistic”, „Flacăra”, „Cugetul românesc”, scoate revista „Spre ziuă” (1923), unde semna şi Ghiţă Pristanda, Quadroclus, colaborează ori este redac&#173;tor la „Facla”, „Săptămâna muncii intelectuale şi artistice”, „Cetatea literară”, „Năzuinţa” (Craiova), „Revista română”, „Lumea”, „Omul liber”, „Mişcarea literară”, „Universul literar”, „Viaţa literară”, „Sin&#173;teza”, „Adevărul”. În 1928 îl secondează pe T. Arghezi la „Bilete de papagal” (va fi secretar de redacţie în primii doi ani, aparţinându-i şi texte iscălite generic B. de p., Papagalul violet, Papagalul roşu, Papagalul albastru, Papagalul portocaliu, Papagalul verde, Papagalul vioriu). Scrie, de asemenea, la „Radio”, „Tiparniţa literară”, „XX literatura contimporană”, „Adam”, „Zodiac”, „Cuvântul”, „Reporter”, „Vremea”, „Realitatea ilustrată” (aici apare, sub pseudonimul Leone Palmantini, prima variantă, <span class="CharOverride-2">X. O. Romanul viitorului</span>, la <span class="CharOverride-2">Oraşele înecate</span>, tipărit în 1936) şi la multe alte periodice. Din 1920 la revista şi cenaclul Sburătorul, <span class="CharOverride-1">A.</span>, „sburătorist din prima oră”, cum se autodefinea, aflase ambianţa cea mai propice pentru spiritul său prospectiv, independent. În pofida unor ten&#173;siuni, rămâne fidel Sburătorului şi lui E. Lovinescu (criticul este şi autor al înlocuirii prenumelui Froim cu Felix), încercând să prelungească viaţa cenaclului şi după moartea mentorului (în casa lui <span class="CharOverride-1">A.</span> şi a Sandei Movilă, a doua lui soţie, s-au mai ţinut câteva şedinţe). În deceniul al treilea, cel mai productiv pentru el, publică romanele <span class="CharOverride-2">Domnişoara din str. Neptun</span> (1921), <span class="CharOverride-2">Ţapul </span>(1921, intitulat în ediţia din 1932 <span class="CharOverride-2">Mireasa multiplă</span>, iar în 1945 <span class="CharOverride-2">Zeul iubirii</span>), <span class="CharOverride-2">Moartea unei republici roşii</span>, <span class="CharOverride-2">Omul descompus…</span> (1925), <span class="CharOverride-2">Femeia cu carnea albă</span> (1927), <span class="CharOverride-2">Rasputin. Diavolul de la Curtea ţarilor</span> (1929), piesa <span class="CharOverride-2">Sburătorul</span> (1923, jucată mai întâi în 1931, iar în 1945 cu titlul <span class="CharOverride-2">Sburător cu negre plete</span>), volumele <span class="CharOverride-2">Idei şi oameni</span>, <span class="CharOverride-2">Mic tratat de estetică sau Lumea văzută estetic</span> (1929) şi <span class="CharOverride-2">Mărturia unei generaţii</span> (1929). Le urmează <span class="CharOverride-2">Aventurile d-lui Ionel Lăcustă-Termidor</span> (1932), romanul <span class="CharOverride-2">Al doilea amant al doamnei Chatterley</span> (1934, sub pseudonimul Clifford Moore, ceea ce nu-l fereşte de o anchetă judiciară pentru delict de pornografie literară), volumul (de biografii) <span class="CharOverride-2">Oameni excepţionali</span> (1934), romanele <span class="CharOverride-2">1916</span> şi <span class="CharOverride-2">Oraşele înecate</span>, <span class="CharOverride-2">A fost odată un imperiu…</span> (1939), povestirile <span class="CharOverride-2">Vreţi să descoperim America?</span> (1935) şi <span class="CharOverride-2">Întâia călătorie în jurul lumii</span> (1939). Hărţuit o vreme (este mutat disciplinar la Cernăuţi şi la Lugoj, apoi e demis), nevoit să-şi retragă numele din presă (în 1940 va publica <span class="CharOverride-2">Petru cel Mare. Întâiul revoluţionar, constructorul Rusiei</span> sub pseudonimul N. Popov), arestat de legionari, se va concentra între 1941 şi 1944 asupra unui curs de estetică predat la colegiul pentru studenţii evrei. După război primeşte numirea ca director al învăţământului artistic din Ministerul Artelor (se pensionează în 1948) şi, reintrând în presă, reia colaborarea la „Bilete de papagal”, „Lumea”, „Viaţa românească”, scrie la „Curier israelit”, „Jurnalul”, „Democraţia”, „Revista Fundaţiilor Regale”, „Bis”, „Revista literară”, „Veac nou” ş.a. Acum îi apar romanul <span class="CharOverride-2">Revolte</span> (publicat în 1945, dar scris în 1938), monografia <span class="CharOverride-2">C. Dobrogeanu Gherea. Viaţa şi opera</span> (1947), eseul <span class="CharOverride-2">Feeria baletelor. Convorbiri asupra formelor dansului</span> (1947), câteva scrieri ce preiau tezele ideologice ale zilei <span class="CharOverride-2">(Patru ciudate întâmplări</span>, 1957, <span class="CharOverride-2">Jurnalul lui Andrei Hudici,</span> 1958) şi literatură pentru copii (<span class="CharOverride-2">În valea Marelui Fluviu</span>, 1955, <span class="CharOverride-2">Amiralul </span><span class="CharOverride-2">oceanului, Cristofor Columb</span>, 1957, <span class="CharOverride-2">Un călăreţ pierdut în stepă. </span><span class="CharOverride-2">Din vremea lui Petru cel Mare</span>, 1961, scenarii radiofonice cu subiecte mitologice). A lăsat în manuscris o masivă monografie despre Goethe, lucrarea <span class="CharOverride-2">Tratat de estetică generală</span>, romanele <span class="CharOverride-2">Casa cu cinci fete </span>şi <span class="CharOverride-2">Mireasa multiplă</span>, o ediţie de autor, precum şi mai multe pagini intitulate <span class="CharOverride-2">Jurnal intim</span>, mărturie a debusolării şi oportunismului, dar şi desen în <span class="CharOverride-2">aqua forte</span> al unor chipuri de literaţi de prin anii ’50. Traducătorul Marcel Aderca este fiul lui <span class="CharOverride-1">A.</span></p>
			<p class="Heuristica-BASE">Soarta scrisului inegal, de aspect pluriform, al lui <span class="CharOverride-1">A.</span> („literat complet şi nespecializat”, cum îl caracterizează Arghezi) pare să fi fost legată de o antinomie structurală a omului. Sălăşluiesc în firea lui un insurgent, un nonconformist în stare de perpetuă veghe, pledant neostenit al libertăţii individului şi al ideii de personalitate ireductibilă, mişcându-se cu repeziciune şi aplomb spre orice spaţiu de dispută, tentat să dinamiteze coerciţii şi tabuuri, prezumţios, dornic de afirmare belicoasă şi, deopotrivă, un sceptic maliţios, care trăieşte cu intensitate şi obstinaţie sentimentul frustrării, crispat, instabil, nedăruit cu seninătate. <span class="CharOverride-1">A.</span> investeşte mai mult şi mai orgolios în prezenţa lui între contemporani decât în elaborarea operei, a propriilor „alcătuiri din hârtie”. Intelectual ubicuu, în pas cu orice noutate – dă, în 1924, cele dintâi pagini în româneşte din À <span class="CharOverride-2">la recherche du temps perdu</span>, romanul lui Marcel Proust –, obsedat de „spiritul de contemporaneitate”, ajunge în preajma majorităţii ideilor mari ale epocii, pe care le interceptează de îndată, cu o intuiţie extrem de sigură, pentru a le anima apoi îndrăzneţ şi tenace. Scriind el însuşi literatură, experimentează neîncetat, fuge „în patru direcţii deodată”, fără să găsească totuşi acea opţiune care l-ar exprima integral. Înaintea generaţiei de mari critici şi scriitori din perioada interbelică, situându-se, apoi, mereu alături de ei, <span class="CharOverride-1">A.</span>, „om de baricade” (E. Lovinescu), îşi susţine, prin fronde publicistice şi literare, partea lui de contribuţie la impunerea modernităţii în literatura română. Aderând la autonomia esteticului, el<span class="CharOverride-1"> </span>se aşază, în esenţă, sub scutul ideilor lui E. Lovinescu. Pledoaria o face într-o manieră ferventă şi exclusivistă, ca în <span class="CharOverride-2">Mic tratat de estetică sau Lumea văzută estetic</span>. Lucrarea însumează, mai întâi, principalele campanii antitradiţionaliste la care participase în deceniul al treilea, după ce în prima lui „bătălie” literară, datată 1914, se războise pentru legitimitatea simbolismului la noi, noua orientare fiind considerată „singurul cort de adăpost în Sahara eminesciană”. Într-o secvenţă a cărţii eseistul încearcă o – minimală – elucidare teoretică, exersându-şi spiritul disociativ în definirea „frumosului estetic”, demers însoţit de două „pilde”: Tudor Arghezi şi Marcel Proust. Gazetarul <span class="CharOverride-1">A. </span>practică simultan eseul, foiletonul, polemica, interviul şi cronica. Ca şi N. Davidescu, B. Fundoianu, I. Vinea şi alţii, semnalează nume mari ale poeziei moderne româneşti în chiar momentul apariţiei lor. Fără să fie un creator de opinie, el a făcut critică de întâmpinare şi a accelerat receptarea acestor nume, intervenind de câte ori erau supuse contestării. Versurile din volumul <span class="CharOverride-2">Plumb</span> al lui G. Bacovia ar fi „alături, numai la doi paşi, de cea mai mare poezie”. În aşa-numita „bătălie Arghezi”, <span class="CharOverride-1">A.</span> se află într-o campanie permanentă, începând cu anul premergător apariţiei volumului <span class="CharOverride-2">Cuvinte potrivite</span>, când scrie articolul <span class="CharOverride-2">Un nou Eminescu</span>, şi continuând cu seria de riposte adresate lui Ion Barbu şi altora. Mai cu seamă confinii temperamentale îl trimit spre Camil Petrescu (în opera acestuia vede, indiferent de genul literar, „măşti” ale aceluiaşi suflet), în timp ce, cu o admiraţie contrariată, uşor iritată, se îndreaptă spre romanele Hortensiei Papadat-Bengescu, pe care le apreciază însă su&#173;biectiv şi nejudicios. Scrie elogios, fără rezerve, despre importanţa romanelor lui Liviu Rebreanu (considerat un prozator de nivel european, care „depăşeşte orice fel de naţionalitate literară”), dar şi despre opera lui Mihail Sadoveanu, în care intuieşte dimensiunile mitice (scriitorul ar „înainta înapoi”, mişcare specifică proiecţiei mitice). S-a apropiat entuziast de câştigurile expresionismului, mai cu seamă în dramaturgie şi în arta dramatică (preţuieşte piesele lui Lucian Blaga şi din această raţiune), totdeauna în polemică necruţătoare cu oamenii de teatru mediocri. Nu întâmplător, el compune o piesă de teatru de factură expresionistă (<span class="CharOverride-2">Sburător cu negre plete</span>) şi traduce din Karel Čapek piesa <span class="CharOverride-2">R.U.R. </span>(1927). Aspiraţia de a găsi cheia unei paradigme, personalitatea umană şi îndeosebi personalitatea creatoare, îşi menţine intactă temelia psihologică, de la o primă lucrare, din 1910, până la <span class="CharOverride-2">Idei şi oameni, Mărturia unei generaţii</span> şi la <span class="CharOverride-2">Oameni excepţionali</span>. Inaugurând vârsta modernă a unui gen, <span class="CharOverride-2">Mărturia unei generaţii</span>, carte de interviuri cu scriitori şi oameni de artă români, reconstituie caleidoscopic o epocă de răspântie. Oglinda dublă, aparţinând jurnalistului şi intervievatului, îşi interferează reflexele şi creează efectul de metamorfoză continuă a imaginii. Valoarea documentară, incontestabilă, este sporită de câteva elemente ingenioase, care introduc într-un acelaşi spaţiu scenic: „măştile” lui Marcel Iancu, „rama” portretistică şi scenografică elaborată de <span class="CharOverride-1">A.</span>, nervul, libertatea şi consistenţa confesiunilor aduse în dialog. În fine, se cuvine menţionată o preocupare aparte în publicistica lui literară: situat febril în actualitate, el trece în revistă, pe sute de pagini, literatura europeană modernă, de la simbolism până la Proust, Joyce, Céline şi Kafka, într-un proiect în care personalităţile ostracizate de ascensiunea forţelor antidemocratice au un loc privilegiat. </p>
			<p class="Heuristica-BASE">De începuturile lui poetice (<span class="CharOverride-2">Motive şi simfonii, </span><span class="CharOverride-2">Stihuri venerice, Fragmente–Romanţe, Reverii </span><span class="CharOverride-2">sculptate</span> şi<span class="CharOverride-2"> Prin lentile negre</span>), un <span class="CharOverride-2">fragmentarium</span> liric, amalgam de virtualităţi şi de poze moderne, <span class="CharOverride-1">A.</span> se va dezlega având sentimentul unui experiment de vârstă (va mărturisi că a fost poet în epoca lui „neolitică”). În schimb, prozatorul, în permanentă ebuliţie, scrie continuu, enorm, romane îndeosebi, numeroase şi de circulaţie. Acestea au fost primite contradictoriu, amendate chiar ca producte ale unei inteligenţe rele, cu voluptăţi distructive şi pornire spre lubric, ori clasate ca forme de parvenitism literar. S-a mai observat că aerul de <span class="CharOverride-2">bric-à-brac</span>, juxtapunerea unor tehnici de provenienţă diversă ar fi reflectat ba o atitudine estetică (la care trimite şi articolul <span class="CharOverride-2">Descompunerea unui gen</span>), ba o inaptitudine pentru creaţie. Se pare că ştiinţa, opresivă, a artefactului sterilizează pagina. Cu toate că experimentează neobosit, romancierul nu poate asimila substanţial modelul proustian, gidian sau kafkian. În proza lui eterogenă, din care transpar afinităţi cu ideile lui Rémy de Gourmont şi urme ale injectării unor puternici germeni freudieni, erosul este figura polarizantă. Pansenzualismul, de fapt pansexualismul, văzut de Pompiliu Constantinescu drept ideologie frecventată monoman de <span class="CharOverride-1">A.</span> (altfel, tendinţa, „îmblânzită” şi legitimată estetic, apare la mari scriitori ai epocii), se proiectează alegoric în naraţiune, într-un joc riscat, libertin, care tranşează în favoarea eclerajului crud, nu o dată impur, exhibiţionist. Personajele, oameni neimportanţi, fără ambiţii şi stabilitate socială, anonimi (depersonalizaţi şi la nivelul onomasticii), cu profesii, îndeletniciri erante, se instalează în clipă, consumându-şi vitalitatea frenetic, detaşat şi amar, într-un nesfârşit itinerar al plăcerilor carnale. Nu atât din textul epic, din pulsiunile erotismului vagant, cât din exterior răzbat înţelesuri vorbind despre incomunicare, agonie, „năzuinţă spre spulberare”. <span class="CharOverride-2">Domnişoara din str. Neptun</span>, romanul de debut, se înscrie amăgitor într-o „tematică” tradiţionalistă, dezrădăcinarea, exploatată deopotrivă de sămănătorişti şi poporanişti. Dar mahalaua, lume la care se vor raporta şi I. Peltz, G. M. Zamfirescu, Eugen Barbu ş.a., precum şi victima ei (o fată de la ţară ajunsă curtezana cartierului, înrădăcinată, până la autocondamnare, în acest loc sordid) sunt privite fără lirism, într-un „film” cu derulare alertă, cu secvenţe abrupte, de o ţipătoare concreteţe senzorială. Vocea autorului pus pe filosofare sceptică rosteşte panseuri fals compasive. Cazuistica aceasta se dovedeşte un suport inadecvat pentru ideea de predestinare, agitată pe tot parcursul naraţiunii. Aflat aproape între aceleaşi înzestrări şi limite, <span class="CharOverride-2">Ţapul</span> deschide seria romanelor în care erosul este exclusiv, iar din subsolurile fiinţei instinctualitatea se ridică la suprafaţă, atotstăpânitoare. Distincţia între imoral, amoral şi moral, străină personajelor (ipostaze ale candorii, crede I. Negoiţescu), este trimisă la plimbare şi de autor. Se reiterează în exces, cu tente de rău gust literar, descrierea unor momente de explozie a senzualităţii. Un laitmotiv emfatic trece în prim-plan în <span class="CharOverride-2">Omul descompus…</span>, unde protagonistul, un frustrat, brutal descurajat de urâciunea celor din jur, caută cu exasperare ceva, fie şi o manie, în jurul căreia să i „se grupeze zilele”; şansa de recoagulare a personalităţii şi de „autentificare” prin sexualitate e iluzorie, golul îl acaparează, iar moartea apare spectral în trupul viu. Glisând, ca de obicei, spre maniere literare în vogă, <span class="CharOverride-1">A.</span> exploatează şi aici, destul de superficial, filiera expresionistă ori apelează la tehnica scindării eului, la dezarticularea fluxului cronologic, memorie involuntară etc. Pe de altă parte, într-o mezalianţă pe care nu a putut să o curme nici mai târziu, aduce în text virtuţi pamfletare înrudite cu arta argheziană, dar şi habitudini de gazetar vivace, arţăgos. În romanul <span class="CharOverride-2">Femeia cu carnea albă</span> câştigă teren fibra ludică a imaginaţiei. Reintră în scenă domnul Aurel, personaj recurent, şi el posibil alter ego al lui <span class="CharOverride-1">A.</span> Iniţial, în <span class="CharOverride-2">Moartea unei republici roşii</span>, caporal fiind în armata română trimisă în misiune de pacificare a Budapestei, Aurel oscila între „solara zădărnicie” a războiului, utopiile social-politice şi libertina frenezie erotică. În <span class="CharOverride-2">Femeia cu carnea albă</span> domnul Aurel, negustor de legume, peregrinează prin „grădinăriile” de pe malul Dunării, în încercarea de a-şi potoli mai ales foamea erotică. E un joc ce se vrea iniţiatic, regresiune spre „duhul” primar. Şi, din nou, secvenţe reuşite, aici de o poezie graţioasă, orchestrate cu rafinament senzorial. Ludicul ia proporţii în <span class="CharOverride-2">Aventurile d-lui Ionel Lăcustă-Termidor</span>, parabolă sarcastică, exsanguă a lumii pe dos, mizând pe truvaiuri funambuleşti şi paradoxuri împinse până la absurd, ca la Urmuz. Aceeaşi plăcere a evadării fanteziste, dublată de combustia la rece a speculaţiilor auctoriale, se manifestă, într-o configuraţie insolită, în <span class="CharOverride-2">Oraşele înecate</span>. E o primă performanţă a literaturii science-fiction româneşti, după alte câteva încercări în acest gen, cum este <span class="CharOverride-2">Oceania</span> lui Al. Macedonski. Cartea, un „basm futurist” (G. Călinescu), imaginează un timp al răcirii şi morţii soarelui, când omenirea, devitalizată, dar suficient de energică pentru a perpetua conflicte şi vanităţi, se retrage, ca în nişte imense acvarii, în oraşe subacvatice. Într-o carieră de mereu înnoite experimente, subminată şi de o specială dexteritate de a confecţiona când şi când literatură accesibilă, ba chiar literatură de consum (<span class="CharOverride-2">Al doilea amant al doamnei Chatterley</span>, o aşa-zisă continuare a romanului scris de D.H. Lawrence, intră, cu toate pretenţiile livreşti ale „autorului” român, în această categorie, ca şi <span class="CharOverride-2">Rasputin. Diavolul de la Curtea ţarilor</span>, apărut în fascicule, în Colecţia celor 15 lei), romanul <span class="CharOverride-2">1916</span> dădea semne că <span class="CharOverride-1">A.</span> poate renunţa la mişcarea centrifugă. Dar „convertirea” e parţială şi de scurtă durată. Epicul, la început supravegheat impersonal, captat logic, evolutiv, include o dramă morală – un tată îşi asumă vina morţii fiului său, condamnat şi executat pentru trădare –, desfăşurată sinuos pe fundalul unor scene de pe front şi din spatele frontului, surprinse în flashuri lucide, nervoase. Ficţiunea se frânge însă la un moment dat, fiind înlocuită de marginalii inabil mascate, de trimiteri jurnalistice la actualitatea politică etc. Ultimul roman semnificativ, <span class="CharOverride-2">Revolte</span>, reasamblează bună parte din trăsăturile acestei proze. Scrisă la persoana întâi, cartea face mai vizibil transferul dinspre autor spre personaj. Sexualitatea nu mai este însă echivalată cu o acuplare fără saţiu, antrenând acum şi stări mai complicate. Dacă literatura lui <span class="CharOverride-1">A.</span>, cu deosebire romanele, deşi vulnerabile fără excepţie, suscită totuşi interesul ca un spaţiu deschis experimentului, publicistica lui are o însemnătate remarcabilă, ca ferment al înnoirii, în circuitul de idei al epocii interbelice.</p>
			<p class="Heuristica_CITAT ParaOverride-6">Domnul Aderca e un literat complet şi nespecializat. Domnia sa ştie să poarte paleta, parfumele, arcul, săgeţile şi floreta la un loc cu pana; deopotrivă de noi şi de agere. Poetul e povestitor, povestitorul e filosof, filosoful e critic. Este greu să acceptăm, după ce l-am cunoscut în varietatea funcţiunilor sale pe domnul Aderca, pe literatul cu o singură latură şi dimensiune, văzut întotdeauna numai din spate sau din profil, ţânţar uscat al unui mic bâzâit muzical – şi înţelegem în tipul de scriitor unanimitatea puterilor de expresie. </p>
			<p class="Heuristica_CITAT_semnat">Tudor Arghezi</p>
			<p class="Heuristica___mici ParaOverride-7"><span class="CharOverride-1">SCRIERI: </span><span class="CharOverride-2">Motive şi simfonii, </span>Craiova, 1910; <span class="CharOverride-2">Naţionalism…? Libertatea de a ucide…</span>, Craiova, 1910; ed. (<span class="CharOverride-2">Personalitatea. Drepturile ei în artă şi viaţă</span>), pref. C. Rădulescu-Motru, Bucureşti, 1922; <span class="CharOverride-2">Sânge închegat. Note de război</span>, Craiova, 1915; <span class="CharOverride-2">Stihuri venerice</span>, Craiova, 1915; <span class="CharOverride-2">Fragmente–Romanţe</span>, Craiova, 1916; <span class="CharOverride-2">Reverii sculptate</span>, Craiova, 1916; <span class="CharOverride-2">Prin lentile negre</span>, Bucureşti, 1916; <span class="CharOverride-2">Domnişoara din str. Neptun</span>, Bucureşti, 1921; <span class="CharOverride-2">Ţapul</span>, Bucureşti, 1921; ed. 2 (<span class="CharOverride-2">Mireasa multiplă), </span>Bucureşti, 1932; ed. 3 (<span class="CharOverride-2">Zeul iubirii</span>), Bucureşti, 1945 ;<span class="CharOverride-2"> Idei şi oameni</span>, I, Bucureşti, 1922; <span class="CharOverride-2">Sburătorul</span>, Iaşi, 1923; <span class="CharOverride-2">Moartea unei republici roşii</span>, Bucureşti, 1924; <span class="CharOverride-2">Omul descompus…</span>, Bucureşti, 1925; <span class="CharOverride-2">Femeia cu carnea albă</span>, Bucureşti, 1927; <span class="CharOverride-2">Mic tratat de estetică sau Lumea văzută estetic</span>, Bucureşti, 1929; <span class="CharOverride-2">Mărturia unei generaţii</span>, cu măşti de Marcel Iancu, Bucureşti, 1929; ed. pref. Valeriu Râpeanu, Bucureşti, 1967; ed. îngr. şi pref. H. Zalis, Bucureşti, 2003; <span class="CharOverride-2">Rasputin. Diavolul de la Curtea ţarilor</span>, Bucureşti, 1929; <span class="CharOverride-2">Aventurile d-lui Ionel Lăcustă-Termidor</span>, Bucureşti, 1932; <span class="CharOverride-2">Al doilea amant al doamnei Chatterley</span>, Bucureşti, 1934; <span class="CharOverride-2">Oameni excepţionali</span>, Bucureşti, 1934; <span class="CharOverride-2">Vreţi să descoperim America?</span>, Bucureşti, 1935; <span class="CharOverride-2">1916</span>, Bucureşti, 1936 ; ed. îngr. şi pref. H. Zalis, Bucureşti, 1997; <span class="CharOverride-2">Oraşele înecate</span>, Bucureşti, 1936; ed. (<span class="CharOverride-2">Oraşele scufundate</span>),<span class="CharOverride-2"> </span>pref. Ov. S. Crohmălniceanu, Bucureşti, 1966; ed. îngr. şi pref. Mircea Opriţă, Cluj-Napoca, 1993 ; <span class="CharOverride-2">Întâia călătorie în jurul lumii</span>, Bucureşti, 1939; <span class="CharOverride-2">A fost odată un imperiu…</span>, Bucureşti, 1939; <span class="CharOverride-2">Petru cel Mare. Întâiul revoluţionar, constructorul Rusiei</span>, Bucureşti, 1940; ed. îngr. şi pref. H. Zalis, Bucureşti, 2001; <span class="CharOverride-2">Revolte</span>, Bucureşti, 1945; ed. îngr. şi pref. H. Zalis, Bucureşti, 1999; <span class="CharOverride-2">Domnişoara din str. Neptun. Zeul iubirii. Omul descompus</span>, pref. Tudor Vianu, Bucureşti, 1945; <span class="CharOverride-2">C. Dobrogeanu-Gherea. Viaţa şi opera</span>, Bucureşti, 1947; ed. Iaşi, 2003; <span class="CharOverride-2">Feeria baletelor. Convorbiri asupra formelor dansului</span>, Bucureşti, 1947; <span class="CharOverride-2">În valea Marelui Fluviu</span>, Bucureşti, 1955; <span class="CharOverride-2">Amiralul oceanului, Cristofor Columb</span>, Bucureşti, 1957; <span class="CharOverride-2">Patru ciudate întâmplări</span>, Bucureşti, 1957; <span class="CharOverride-2">Jurnalul lui Andrei Hudici</span>, Bucureşti, 1958; <span class="CharOverride-2">Un călăreţ pierdut în stepă. Din vremea lui Petru cel Mare</span>, Bucureşti, 1961; <span class="CharOverride-2">Murmurul cuvintelor (1913–1923)</span>, îngr. Marcel Aderca, pref. Eugen Barbu, Bucureşti, 1971; <span class="CharOverride-2">Teatru. Despre teatru</span>, îngr. şi pref. Marcel Aderca, Bucureşti, 1974; <span class="CharOverride-2">Răzvrătirea lui Prometeu</span>, Bucureşti, 1974; <span class="CharOverride-2">Domnişoara din str. Neptun. Oraşele scufundate. Copilul cu vioara. Scurt roman al unui ogar</span>,<span class="CharOverride-2"> </span>îngr. şi pref. H. Zalis, Bucureşti, 1982; <span class="CharOverride-2">Contribuţii critice</span>, I–II, îngr. şi pref. Margareta Feraru, Bucureşti, 1983–1988; <span class="CharOverride-2">Oameni şi idei</span>,<span class="CharOverride-2"> </span>îngr. Marcel Aderca şi Valentin Chifor, pref. Marcel Aderca, Cluj-Napoca, 1983; <span class="CharOverride-2">Aventurile d-lui Ionel Lăcustă-Termidor. Revolte</span>, îngr. şi pref. H. Zalis, Bucureşti, 1987; <span class="CharOverride-2">Femeia cu carnea albă. Zeul iubirii</span>,<span class="CharOverride-2"> </span>îngr. şi pref. H. Zalis, Bucureşti, 1993; <span class="CharOverride-2">Oameni excepţionali. Jurnal intim</span>, îngr. şi pref. Valentin Chifor, Cluj-Napoca, 1995. <span class="CharOverride-1">Traduceri:</span> Henri Barbusse, <span class="CharOverride-2">Prăpădul</span>, Bucureşti, 1918, <span class="CharOverride-2">Focul</span>, Bucureşti, 1935; Jacques de Lacretelle, <span class="CharOverride-2">Silbermann</span>, Bucureşti, 1923; Romain Rolland, <span class="CharOverride-2">Umilă viaţă eroică. Precursorii</span>, Bucureşti, 1924; Georg Brandes,<span class="CharOverride-2"> Balzac şi Stendhal</span>, Bucureşti, 1925; Stefan Zweig, <span class="CharOverride-2">Adoraţie</span>, Bucureşti, 1925; Bjørnstjerne Bjørnson, <span class="CharOverride-2">Mâinile mamei</span>, Bucureşti, 1926; Karel Čapek, <span class="CharOverride-2">R.U.R.</span>, Bucureşti, 1927; Axel Munthe, <span class="CharOverride-2">Cartea de la San Michele</span>, Bucureşti, 1934; John Steinbeck, <span class="CharOverride-2">Nopţi fără lună</span>, Bucureşti, 1945; John Knittel, <span class="CharOverride-2">Drum în noapte</span>, Bucureşti, 1945; Egon Erwin Kisch, <span class="CharOverride-2">Doctorul Becker la porţile raiului</span>, Bucureşti, 1955.</p>
			<p class="Heuristica___m_RPR"><span class="CharOverride-1">Repere bibliografice:</span> Fundoianu, <span class="CharOverride-2">Imagini</span>,<span class="CharOverride-2"> 215–217</span>,<span class="CharOverride-2"> passim</span>; Ibrăileanu, <span class="CharOverride-2">Opere</span>, III, <span class="CharOverride-2">393–395</span>, V, <span class="CharOverride-2">114–123</span>,<span class="CharOverride-2"> 150–154</span>,<span class="CharOverride-2"> 186–192</span>; Streinu, <span class="CharOverride-2">Pagini</span>, I, <span class="CharOverride-2">371</span>, II, <span class="CharOverride-2">221–224</span>, <span class="CharOverride-2">264</span>, III, <span class="CharOverride-2">12–13</span>, IV, <span class="CharOverride-2">120–121</span>,<span class="CharOverride-2"> 264</span>, V, <span class="CharOverride-2">195–199</span>,<span class="CharOverride-2"> 370</span>; Perpessicius, <span class="CharOverride-2">Opere</span>, II,<span class="CharOverride-2"> 258–260</span>, IV, <span class="CharOverride-2">100–104</span>, V, <span class="CharOverride-2">273–278</span>, VI, <span class="CharOverride-2">138</span>, VII, <span class="CharOverride-2">105–106</span>,<span class="CharOverride-2"> 245–248</span>, XI,<span class="CharOverride-2"> 224–228</span>,<span class="CharOverride-2"> 241</span>,<span class="CharOverride-2"> 246–248</span><span class="CharOverride-3">;</span> Constantinescu, <span class="CharOverride-2">Scrieri</span>, I, <span class="CharOverride-2">1–16</span>, V, <span class="CharOverride-2">48–49</span>,<span class="CharOverride-2"> 216</span>, VI, <span class="CharOverride-2">285</span>,<span class="CharOverride-2"> passim</span>; Holban,<span class="CharOverride-2"> Opere</span>, III, <span class="CharOverride-2">25–26</span>,<span class="CharOverride-2"> 31–32</span>,<span class="CharOverride-2"> 177</span>,<span class="CharOverride-2"> 245–248</span>,<span class="CharOverride-2"> 294–297</span>; Lovinescu, <span class="CharOverride-2">Scrieri</span>, II, <span class="CharOverride-2">301–305</span>, III, <span class="CharOverride-2">366</span>, IV, <span class="CharOverride-2">335–339</span>,<span class="CharOverride-2"> 620–621</span>,<span class="CharOverride-2"> passim</span>, V, <span class="CharOverride-2">218–223</span>,<span class="CharOverride-2"> passim</span>, VI, <span class="CharOverride-2">45</span>,<span class="CharOverride-2"> 52</span>,<span class="CharOverride-2"> 147</span>,<span class="CharOverride-2"> 258–260</span>; Arghezi, <span class="CharOverride-2">Scrieri</span>, XXV, <span class="CharOverride-2">350–352</span>; Călinescu, <span class="CharOverride-2">Opere</span>, III, <span class="CharOverride-2">268–274</span>,<span class="CharOverride-2"> 582–587</span>; Călinescu, <span class="CharOverride-2">Ist. lit.</span> (1941), <span class="CharOverride-2">705–708</span>,<span class="CharOverride-2"> Ist. lit.</span> (1982), <span class="CharOverride-2">789–792</span>; Biberi,<span class="CharOverride-2"> Lumea</span>,<span class="CharOverride-2"> 147–160</span>; Crohmălniceanu, <span class="CharOverride-2">Lit. rom. expr</span>., <span class="CharOverride-2">145–154</span>,<span class="CharOverride-2"> passim</span>; Crohmălniceanu, <span class="CharOverride-2">Literatura</span>, I (1972), <span class="CharOverride-2">422–429</span>; Ştefănescu, <span class="CharOverride-2">Momente</span>,<span class="CharOverride-2"> 112–153</span>; G. Gheorghiţă, <span class="CharOverride-2">Sburătorul</span>, Bucureşti, 1976, <span class="CharOverride-2">passim</span>; Şerban, <span class="CharOverride-2">Ispita</span>,<span class="CharOverride-2"> 195–201</span>; Mirodan, <span class="CharOverride-2">Dicţionar</span>, I, <span class="CharOverride-2">25–35</span>; Negoiţescu, <span class="CharOverride-2">Ist. lit.</span>, I, <span class="CharOverride-2">225–229</span>; Lovinescu, <span class="CharOverride-2">Sburătorul</span>,<span class="CharOverride-2"> </span>I–VI, <span class="CharOverride-2">passim</span>; Valentin Chifor, <span class="CharOverride-2">Felix Aderca sau Vocaţia experimentului</span>, Cluj-Napoca, 1996; Ornea, <span class="CharOverride-2">Medalioane</span>,<span class="CharOverride-2"> 155–158</span>; Gheorghe Grigurcu, <span class="CharOverride-2">Felix Aderca sau „Un spectacol al registrelor extreme”</span>, RL, 1999, 30, 31;<span class="CharOverride-2"> Dicţ. analitic</span>, II, <span class="CharOverride-2">60–63</span>; <span class="CharOverride-2">Dicţ. esenţial</span>,<span class="CharOverride-2"> 6–9</span>; Opriţă, <span class="CharOverride-2">Anticipaţia</span>,<span class="CharOverride-2"> 47–48</span>, <span class="CharOverride-2">59–66</span>; Morar, <span class="CharOverride-2">Scriitori evrei</span>,<span class="CharOverride-2"> 33–55</span>; Anghelescu, <span class="CharOverride-2">Mistificţiuni</span>, <span class="CharOverride-2">178–197</span>; Manolescu, <span class="CharOverride-2">Istoria</span>,<span class="CharOverride-2"> 775–779</span>; H. Zalis, <span class="CharOverride-2">F. Aderca: un destin în contrapunct</span>, Bucureşti, 2010; Anca Rădulescu, <span class="CharOverride-2">F. Aderca: polivalenţa risipitoare</span>, Craiova, 2012.&#9;<span class="semnatura-final" lang="en-US">G.D.</span></p>
			<p class="Heuristica-PRIMUL"><span class="titlu-12">ADERCA, Marcel </span>(26.I.1920, Craiova – 21.III.2008, Bucureşti), traducător. Este fiul Rifcăi (n. Penchas) şi al lui F. Aderca, scriitor. A urmat studiile secundare la Bucureşti, unde în 1945 a absolvit şi Facultatea de Litere şi Filosofie. Iniţial redactor la Editura Cartea Rusă, din 1949 şef la Direcţia Presei din Ministerul Afacerilor Externe şi asistent la Facultatea de Filosofie a Universităţii bucureştene, ulterior a fost, între 1953 şi 1975, redactor la Editura pentru Literatură Universală. A colaborat la „România literară”, „Viaţa românească”, „Manuscriptum”, „Steaua” ş.a.</p>
			<p class="Heuristica-BASE"><span class="CharOverride-1">A.</span> a semnat, la începutul activităţii, câteva tra&#173;duceri din literatura sovietică (N.A. Ostrovski, Aleksandr Serafimovici), unele în colaborare, precum şi câteva antologii tematice de conjunctură (<span class="CharOverride-2">Copiii sovietici şi războiul</span>, <span class="CharOverride-2">Generaţia</span> <span class="CharOverride-2">lui Stalin</span> etc.), toate apărute la Editura Cartea Rusă. După două decenii, din 1966, când publică în traducere <span class="CharOverride-2">Husarul pe acoperiş</span> de Jean Giono, se va dedica transpunerilor din literatura franceză, afirmându-se ca unul dintre cei mai talentaţi şi erudiţi traducători din câţi s-au aplecat la noi asupra acestei literaturi. A tradus din Eugen Ionescu (cu „subtilitate şi culoare”, afirmă N. Carandino) piesele <span class="CharOverride-2">Victimele datoriei, Tabloul, Ucigaş fără simbrie </span>şi <span class="CharOverride-2">Jocul de-a măcelul</span>, din Romain Gary, Henri Perruchot, Albert Camus, Alphonse Allais, Hervé Bazin, André Maurois, Jules Romains, Henri Charrière, Gilbert Durand ş.a. În anii ’60–’70 a mai transpus în româneşte <span class="CharOverride-2">Alexis Zorba </span>de Nikos Kazantzakis, mai multe texte la albume sau lucrări consacrate operei unor mari pictori (Modigliani, Cézanne, Rodin, Gauguin, Klee ş.a.), cât şi două volume (Joseph-Émile Muller, <span class="CharOverride-2">De la cubişti la primii abstracţi </span>şi Frank Elgar, <span class="CharOverride-2">Pictura albastră</span>) din seria <span class="CharOverride-2">Pictura modernă</span>. A îngrijit, singur sau în colaborare, câteva ediţii din scrierile tatălui său, F. Aderca: poezie, teatru, articole, eseuri.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">F. Aderca şi problema evreiască</span>, Bucureşti, 1999. <span class="CharOverride-1">Ediţii:</span> F. Aderca, <span class="CharOverride-2">Murmurul cuvintelor (1913–1923)</span>, pref. Eugen Barbu, Bucureşti, 1971, <span class="CharOverride-2">Teatru</span>. <span class="CharOverride-2">Despre teatru</span>, pref. edit., Bucureşti, 1974, <span class="CharOverride-2">Oameni şi idei</span>, pref. edit., Cluj-Napoca, 1983 (în colaborare cu Valentin Chifor). <span class="CharOverride-1">Traduceri:</span> N. A. Ostrovski, <span class="CharOverride-2">Aşa s-a călit oţelul</span>, Bucureşti, 1945 (în colaborare cu Dan Faur şi Andrei Ivanovschi); Aleksandr Serafimovici, <span class="CharOverride-2">Torentul de fier</span>, pref. Ion Călugăru, Bucureşti, 1946; Sarkadi Imre, <span class="CharOverride-2">În pustă</span>, Bucureşti, 1955; Abdulla Kahhar, <span class="CharOverride-2">Saida</span>, Bucureşti, 1963; Jean Giono, <span class="CharOverride-2">Husarul pe acoperiş</span>, pref. Const. Ciopraga, Bucureşti, 1966; Eugen Ionescu, <span class="CharOverride-2">Victimele datoriei</span>, <span class="CharOverride-2">Tabloul</span>, în Eugen Ionescu, <span class="CharOverride-2">Teatru</span>, I, Bucureşti, 1970, <span class="CharOverride-2">Ucigaş fără simbrie</span>, în Eugen Ionescu, <span class="CharOverride-2">Teatru</span>, II, Bucureşti, 1970, <span class="CharOverride-2">Jocul de-a măcelul</span>, Bucureşti, 1973; Romain Gary, <span class="CharOverride-2">Prima dragoste, ultima dragoste</span>, pref. Romul Munteanu, Bucureşti, 1968; <span class="CharOverride-2">Pictura modernă</span>,<span class="CharOverride-2"> </span>vol. IV: Joseph-Émile Muller, <span class="CharOverride-2">De la cubişti la primii abstracţi</span>, vol. V: Frank Elgar, <span class="CharOverride-2">Pictura abstractă</span>, Bucureşti, 1968; Nikos Kazantzakis, <span class="CharOverride-2">Alexis Zorba</span>, Bucureşti, 1969; Albert Camus, <span class="CharOverride-2">Cei drepţi</span>, în Albert Camus, <span class="CharOverride-2">Teatru</span>, pref. B. Elvin, Bucureşti, 1970; Alphonse Allais, <span class="CharOverride-2">Să fim sobri!</span>, pref. Marian Popa, Bucureşti, 1971; Piet Legay, <span class="CharOverride-2">Furtună la Tobruk</span>, Bucureşti, 1971; André Maurois, <span class="CharOverride-2">Prometeu sau Viaţa lui Balzac</span>, Bucureşti, 1972; Henri Charrière, <span class="CharOverride-2">Papillon</span>, I–II, pref. Modest Morariu, Bucureşti, 1972; Emmanuel Roblès, <span class="CharOverride-2">Pledoarie pentru un răzvrătit</span>, Bucureşti, 1973; Hervé Bazin, <span class="CharOverride-2">Preafericiţii de pe Insula Dezolării</span>, Bucureşti, 1974; Gilbert Durand, <span class="CharOverride-2">Structurile antropologice ale imaginarului</span>, pref. şi postfaţă Radu Toma, Bucureşti, 1977; Jules Romains, <span class="CharOverride-2">Oameni de bunăvoinţă</span>, vol. V: <span class="CharOverride-2">Trufaşii</span>, Bucureşti, 1979.</p>
			<p class="Heuristica___m_RPR"><span class="CharOverride-1">Repere bibliografice:</span> N. Carandino, <span class="CharOverride-2">Autori, piese şi spectacole</span>, Bucureşti, 1973, <span class="CharOverride-2">214</span>; Al. Balaci, <span class="CharOverride-2">Studii şi note literare</span>, Bucureşti, 1979, <span class="CharOverride-2">283</span>; <span class="CharOverride-2">Dicţ. scriit. rom.</span>, I, <span class="CharOverride-2">20–21</span>; Evelyn Fonea, <span class="CharOverride-2">Antisemitismul – „o josnicie întârziată până în secolul nostru”, </span>„Realitatea evreiască”, 1999, 100–101. &#9;<span class="semnatura-final" lang="en-US">I.D.</span></p>
			<p class="Heuristica_PRIMUL_Semnat"><span class="titlu-12">ADEVĂRUL (ADEVERUL)</span><span class="titlu-12 CharOverride-6">,</span> gazetă politică şi lite&#173;rară, apărută la Iaşi, săptămânal, de la 15 decembrie 1871 până la 5 aprilie 1872, şi la Bucureşti, zilnic, de la 15 august 1888 până la 21 noiembrie 1916 şi de la 3 ianuarie 1919 până la 30 decembrie 1937; o nouă serie este editată între 12 aprilie 1946 şi 31 martie 1951. În 1904 apare cu titlul „Adevărul politic”, iar în 1946 cu acela de „Adevărul vremii”. Fostul prefect de poliţie al oraşului Bucureşti din timpul domniei lui Al. I. Cuza, Al. V. Beldiman, adversar hotărât al lui Carol I şi al autorilor actului de la 11 februarie 1866, este editorul şi redactorul primei serii. După câteva luni, ca urmare a atacurilor necontenite împotriva Palatului, gazeta este suprimată, iar Beldiman arestat şi trimis în judecată. Un juriu, în care prim-jurat era V. Alecsandri, dă un verdict de achitare, dar <span class="CharOverride-1">A.</span> nu va mai fi reluat decât peste şaisprezece ani, la Bucureşti. Din grupul de redactori ai seriei a doua au făcut parte, alături de directorul politic al ziarului – Al.V. Beldiman, şi Gr. Ventura – prim-redactor, fiul său, Const. Ventura (semna Un gălăţean), I.S. Spartali – traducător de romane-foileton, I. Hussar – redactor al părţii politice din 1889, C.B. Stamatin-Nazone. Un conflict între Beldiman şi proprietarul tipografiei, Toma Basilescu (care va scoate un ziar cu acelaşi titlu între 24 martie şi 26 iulie 1892), este urmat de o reorganizare a redacţiei, din care Gr. Ventura, în dezacord cu vederile democratice ale directorului, se retrage. Pentru doi ani postul de prim-redactor este ocupat de I.N. Roman. În septembrie 1893 <span class="CharOverride-1">A.</span> se apropie de mişcarea socialistă, odată cu venirea în redacţie a lui Anton Bacalbaşa, prim-redactor, şi a ziariştilor socialişti I. Teodorescu şi C.D. Anghel, fratele poetului D. Anghel. Din 1892 redactor al părţii literare este Traian Demetrescu. Vor mai colabora G. Ibrăileanu, E. Vaian (redactor), Laura Vampa, Ed. Dioghenide (redactor) şi C. Mille, mai întâi fără să-şi semneze articolele, iar de la 5 ianuarie 1894 scriind sub propria semnătură. În anul următor C. Mille devine proprietar al ziarului, director rămânând Al. V. Beldiman, până în februarie 1898, când, în urma decesului acestuia, Mille îşi asumă şi direcţia politică. De fapt, chiar din ianuarie 1895 Mille conduce gazeta, deoarece Beldiman, bolnav şi în vârstă, îi cedase atribuţiile de director, păstrându-şi însă dreptul de a colabora cu articole politice. Tot în 1895 prim-redactor este numit C. Bacalbaşa, care cu încetul modifică şi componenţa redacţiei. Alături de militantul socialist Al. Ionescu, redactor şi corector din 1894, sunt angajaţi I.C. Bacalbaşa, G. Russe-Admirescu, C. Balaban şi Vespasian Pella; aceste schimbări aduc şi o orientare politică nouă, <span class="CharOverride-1">A.</span> îndepărtându-se de gazetele socialiste, dar rămânând un cotidian democratic, antidinastic, republican. Indepen&#173;denţa de vederi, atitudinea protestatară (împotriva corupţiei şi a nedreptăţilor din justiţie şi administraţie, împotriva bru&#173;tali&#173;tăţilor din armată, împotriva po&#173;liti&#173;cianismului), pledoariile pentru votul universal şi pentru drepturile femeii, campaniile în favoarea celor oprimaţi, mai ales a ţărănimii, şi în problema unităţii naţionale au făcut din <span class="CharOverride-1">A.</span> unul dintre cele mai însemnate şi mai citite ziare din ultimele decenii ale secolului al XIX-lea şi din primele ale celui următor. Printre colaboratori s-au aflat C. Dobrogeanu-Gherea, C. Stere (semna Un observator ipohondric), Zamfir C. Arbore, C.A. Filitis, sociologul Iosif Bolocan ş.a. Partea culturală şi literară a ziarului, completată cu suplimentele editate („Adevărul literar”, „Adevărul ilustrat”, „Adevărul de joi”), a fost redactată de scriitori cu vederi politice şi cu idei estetice moderne (C. Mille, A. Bacalbaşa, Tr. Demetrescu, A. Stavri). În polemicile literare ale epocii, alături de periodicele socialiste („Contem&#173;poranul”, „Evenimentul literar”, „Munca”), ziarul a susţinut, mai ales prin publicistica lui C. Mille şi a lui A. Bacalbaşa, necesitatea unei arte naţionale şi militante. Un foileton, redactat cu îngrijire de I.S. Spartali, apoi de E. Vaian şi Laura Vampa, apare în mod regulat şi conţine proză originală (aici şi-a tipărit iniţial C. Mille partea a doua a romanului <span class="CharOverride-2">Dinu Milian</span>) sau traduceri din literatura franceză de foileton. Cronica dramatică este făcută până în 1892 de Gr. Ventura, după aceea de A. Bacalbaşa, de I.C. Bacalbaşa şi, spre sfârşitul secolului, de Emil D. Fagure. S-au publicat, de asemenea, cronici muzicale sau de artă plastică. Articole de critică literară scriu I. N. Roman, A. Bacalbaşa, Ion Teodorescu, Tr. Demetrescu, E. Vaian, Iuliu Dragomirescu, C. Mille, Em. D. Fagure, H. Sanielevici (semna Hassan). Micile articole-portret din prima pagină, multe cu valoare literară, dedicate unor scriitori sau unor personalităţi politice, sunt redactate în mod obişnuit de I. Hussar, Tr. Demetrescu, A. Bacalbaşa sau C. Mille. Publi&#173;cistică literară au mai dat şi C. Stere, Artur Gorovei, G. Coşbuc, I. Păun-Pincio. Cu versuri sau cu proză sunt prezenţi G. Coşbuc, I.N. Roman, Şt. Basarabeanu (V. Crăsescu), A. Bacalbaşa, C.B. Stamatin-Nazone, G. Russe-Admirescu, H.G. Lecca, I.T. Florescu, A. Steuerman-Rodion, E. Vaian, Laura Vampa, C. Grigoriu-Rigo, Radu D. Rosetti. Aici Tr. Demetrescu a scris cronică parlamentară, la rubrica „Fizionomia Senatului”, a făcut traduceri din gazetele franceze şi a semnat numeroase poezii, schiţe şi nuvele; A. Bacalbaşa, pe lângă bogata activitate de publicist politic sau de comentator acid al vieţii intelectuale, dă versuri, schiţe umoristice, parodii; St. O. Iosif şi-a început perioada bucureşteană, după debutul de la „Revista şcoalei” din Craiova, publicând aici versuri, epigrame, traduceri din Petőfi (între septembrie 1892 şi martie 1893). În primăvara lui 1896, înainte de a redacta „Epoca literară”, I.L. Caragiale a scris pentru <span class="CharOverride-1">A.</span> articole apărute săptămânal, joia, între care <span class="CharOverride-2">Teatrul nostru, Activitate</span> ş.a. După 1900 componenţa redacţiei se modifică de mai multe ori; printre gazetarii nou-veniţi se află B. Brănişteanu, Simon Pauker (secretar de redacţie şi la „Dimineaţa”), Albert Honigman, Const. Graur ş.a. Se înfiinţează rubrici noi (economică, religioasă, militară, de drept etc.) şi se scot, în continuare, reviste-satelit: „Belgia Orientului” (umo&#173;ristică; 1903–1907), „Viaţa literară” (1906–1908) ş.a. În noiembrie 1904 se procedează la o restructurare a paginilor gazetei, în scopul unei distribuiri mai moderne, mai adecvate a rubricilor. Tot atunci C. Mille începe seria de însemnări intitulate <span class="CharOverride-2">Letopisiţi</span>, care continuă cu succes de public mai mulţi ani. Orientarea politică se păstrează, deşi sunt de semnalat unele nuanţe noi, în pas cu evoluţia socială. Continuă campaniile pentru vot universal sau pentru drepturile politice ale femeilor, iar după 1914 gazeta participă activ la campania pentru intrarea în război alături de Franţa şi Anglia. Drept urmare, în noiembrie 1916 <span class="CharOverride-1">A.</span> este suspendat de comandamentul german de ocupaţie, clădirile redacţiei şi tipografia fiind rechiziţionate. După război director şi preşedinte al consiliului de administraţie este tot C. Mille. Situaţia financiară precară a ziarului îl obligă însă, în august 1920, pe cel ce se afla la conducere de un sfert de secol să cedeze drepturile sale de proprietate societăţii Cultura Naţională şi să se retragă. Un comitet de redacţie interimar, compus din B. Brănişteanu, Emil D. Fagure (prim-redactor) şi A. Honigman, funcţionează între august 1920 şi noiembrie 1921, când directori devin Const. Graur şi fostul secretar de redacţie I. Rosenthal, care se va retrage în 1924, înlocuit de Em. Socor, director până în 1933. Aspectul gazetei se schimbă, se modernizează atât ca structură, cât şi din punct de vedere grafic. Se introduc pagini speciale (de cultură, de teatru, pentru femei etc.), vin colaboratori importanţi din mediile artistice, literare sau ştiinţifice şi politice. Orientarea democratică se păstrează, dar cu timpul, mai ales după 1930, apar unele fluctuaţii de opinie, unele luări de poziţie care vor stârni reacţii ferme, uneori violente ale ziarelor de centru şi de dreapta, dar şi ale unui cotidian de însemnătatea şi răspunderea „Uni&#173;versului”. De altfel, ca urmare a acestor ezitări şi neclarităţi, mai ales în ceea ce priveşte chestiunea naţională, N. Batzaria, scriitor şi gazetar cunoscut, care era redactor aici încă din 1921, demisionează în 1935 şi trece la „Universul”. Din 1936 şi până la suspendarea gazetei, la sfârşitul anului următor, director va fi Mihail Sadoveanu, din comitetul de redacţie făcând parte, între alţii, şi E. Lovinescu. După cel de-al Doilea Război Mondial, B. Brănişteanu este prim-redactor (până în 1947), <span class="CharOverride-1">A.</span> fiind condus de un comitet de redacţie aflat, mai ales din 1948, sub influenţa puterii comuniste. Între 1900 şi 1916 coloanele gazetei, dedicate politicii sau comentariilor sociale, păstrează tonul viu, polemic, adesea vehement; în paginile culturale şi literare se adoptă un altul, mai aşezat, diferit, de exemplu, de acela din perioada când prim-redactor era A. Bacalbaşa. Printre redactori se află, în continuare, mulţi scriitori tineri: Toma Dragu, Aida Vrioni, Ana Holda (Ana Marcu), Ecaterina Racoviceanu-Fulmen, B. Nem&#173;ţea&#173;nu, Dinu Dumbravă (Emanoil Riegler), N.D. Cocea, I. Russu Abrudeanu ş.a. Responsa&#173;bilitatea alcătuirii paginilor literare revine lui A. Honigman, Iosif Nădejde sau, pentru puţin timp, lui C. Al. Ionescu-Caion. Critica dramatică este reprezentată de I.C. Bacalbaşa, Emil D. Fagure, Al. Mavrodi. De la Paris veneau corespondenţe ale poetei Elena Văcărescu; prin 1901 trimite articole şi comentarii despre viaţa muzicală pariziană Stan Golestan, iar ceva mai târziu Matei Russu, pentru rubrica „Trotuarele Parisului”, note şi observaţii extrase din actualitate. Cu schiţe, pagini de memorialistică, portrete, diverse însemnări sunt prezenţi C.G. Costaforu, Petre Grădişteanu, Radu D. Rosetti, Panait Zosin, Eugen Herovanu, Cincinat Pavelescu, Ludovic Dauş, I.C. Vissarion, Mihail Dragomirescu ş.a. Deşi în redacţia <span class="CharOverride-1">A.</span> în anii următori Primului Război Mondial continuă să se afle unii dintre vechii redactori (I. Teodorescu, G. Millian-Maximin, B. Brănişteanu), echipa redacţională se va modifica în mai multe rânduri. De-a lungul timpului, până în 1937, vor face parte din această echipă Mihail Sevastos, Lascăr Sebastian, Horia Roman, Al. Graur, M. Graur, Mircea Grigorescu, Al. Sahia, Eugen Jebeleanu, George Macovescu ş.a. Rubricile destinate culturii şi literaturii rămân, în tradiţia gazetei, substanţiale, variate şi vor reflecta mereu preocupările şi poziţiile unui anumit segment al intelectualităţii. Vor fi atraşi între colaboratori scriitori dintre cei mai reputaţi ai anilor interbelici: Mihail Sadoveanu, Tudor Arghezi, G. Călinescu, Camil Petrescu, Cezar Petrescu, Adrian Maniu, Paul Zarifopol, Victor Eftimiu, Jean Bart, Gala Galaction. Alături de ei se găsesc şi Demostene Botez, D.I. Suchianu, Em. Ciomac, Petru Comarnescu, G.M. Zam&#173;firescu, Ion Zamfirescu. Cronica literară, incisivă şi temută, va fi asigurată pentru perioade scurte de Ion Vinea, B. Fundoianu, N. Batzaria, Izabela Sadoveanu, iar începând din 1928 de E. Lovinescu, Şerban Cioculescu, F. Aderca. Până la plecarea lui în Franţa, B. Fundoianu face şi o „cronică a ideilor”; în acelaşi domeniu se situează articolele lui Petre Pandrea sau Eugen Filotti. Colaboratoare consecvente la „Pagina femeii”, dar şi cu alte preocupări, sunt Sofia Nădejde, Claudia Millian, Alice Voinescu, Sanda Filotti. O vreme Bogdan Varvara va îngriji „Pagina culturală”; viaţa teatrală e comentată de Emil D. Fagure (1920–1921), Iosif Nădejde, Scarlat Froda, A. de Herz ş.a. Publicistică socială, culturală şi politică dau C. Bacalbaşa, B. Brănişteanu, Tudor Teodorescu-Branişte, N. Batzaria, Pamfil Şeicaru (înainte de apariţia ziarului „Cuvântul” în 1924), Scrutator (dr. Clement Blumenfeld). Se traduce mult, dar literatura selectată este în mod obişnuit una uşoară, distractivă. În ultima perioadă de apariţie (1946–1951), cercul colaboratorilor se restrânge, printre ei numărându-se Demostene Botez, Cezar Petrescu, F.  Brunea-Fox, Gala Galaction. În anii 1947 şi 1948 Arghezi publică pe prima pagină a ziarului seria de articole intitulată generic <span class="CharOverride-2">Tablete</span>, în care se răsfrâng multe din frământările şi accidentele epocii. &#9;<span class="CharOverride-3">R.Z.</span></p>
			<p class="Heuristica_PRIMUL_Semnat"><span class="titlu-12">ADEVĂRUL</span><span class="titlu-12 CharOverride-6">,</span> publicaţie apărută la Budapesta, săptămânal, lunar şi din nou săptămânal, cu subtitlul „Glasul poporului”, din 16 august 1903 până în 26 iulie1914, apoi la Sibiu din 21 octombrie 1917 până în 6 ianuarie 1918 şi din 15 decembrie 1918 până în noiembrie 1919, şi la Cluj din 13 noiembrie 1919 până în 20 mai 1926. Redactor-responsabil: Aurel Cristea. Numele acestuia va figura până la numărul 4/1911, când, pe ultima pagină, e trecut ca redactor-responsabil Ioan Flueraş. De la 1 ianuarie 1905 subtitlul devine „Foaie politică pentru poporul muncitor român”, prim-redactor fiind Petru Ponta, iar redactor-responsabil Aurel Cristea. De la numărul 27/1907 subtitlul este „Foaie politică, socială şi economică”, cu adaosul „Foaie pentru poporul muncitor român”, iar prim-redactor este Gustav Auerbach. O nouă modificare a subtitlului intervine la numărul 4/1911: „Organul Partidului Social-Democrat din Ungaria”. De la numărul 48/1918 subtitlul devine „Organul Partidului Social-Democrat din Ardeal”, cu sediul la Sibiu, pentru ca de la numărul 7/1919 în subtitlu să se adauge şi Banatul, redactor responsabil fiind acum Tiron Albani. De la 8 ianuarie 1922 titlul se schimbă în „Tribuna socialistă”. Scopul gazetei este de „a lumina şi a organiza muncitorimea la un singur steag, pentru dezrobirea economică şi libertatea politică” (<span class="CharOverride-2">Către cititori</span>). Rubricile mai importante sunt „Ştiinţă”, „Răvaş”, „Cronica”, „Cărţile noastre”, „Foiţa”, „Foileton”, „Literatura”. Majoritatea textelor literare din <span class="CharOverride-1">A. </span>e alcătuită din republicări. Apar versuri de G. Coşbuc, Gheorghe din Moldova, Petre Dulfu, Al. Vlahuţă, Octavian Goga, Traian Demetrescu, Mircea C. Demetriade, Mihai Codreanu, Ion Minulescu, Panait Cerna, Mateiu I. Caragiale, P. Zosin, N. Ţimiraş, D. Th. Neculuţă, I. Păun, Barbu Lăzăreanu, Const. Z. Buzdugan, Mircea Dem. Rădulescu ş.a. Proza, în mare măsură reprezentată tot de texte retipărite, este semnată de I. Al. Brătescu-Voineşti, Ioan Adam, Emil Gârleanu, Dimitrie Anghel, N.N. Beldiceanu, Al. Vlahuţă. Din sectorul publicisticii sunt de reţinut numele lui Aurel Cristea, C. Mille, Ion Kalinderu, Al. Constantinescu, Al. Vlahuţă (care, inspirat de cartea exploratorului norvegian Fr. Nansen <span class="CharOverride-2">Spre Pol</span>, meditează pe marginea puterii şi a datoriei omului de a-şi croi singur soarta), Ecaterina Arbore, Ion Pribeagu, Emil Isac, C. Dobrogeanu-Gherea. Apare şi numele lui Victor Eftimiu, cu un fragment din piesa <span class="CharOverride-2">Cocoşul negru</span>. Bogat este compartimentul rezervat traducerilor, chiar dacă şi aici domină reluările. Astfel, Al. Vlahuţă se opreşte asupra liricii Adei Negri, St. O. Iosif selectează poemele lui Petőfi <span class="CharOverride-2">Eroi în zdrenţe</span> şi <span class="CharOverride-2">Apostolul</span> şi, alături de D. Anghel, traduce <span class="CharOverride-2">Minerul</span> lui Ibsen. Alţi autori traduşi: D’Annunzio, Sully Prudhomme, Lev Tolstoi, Camille Flammarion, Carducci, Voltaire, Heine, Lenau, Helvétius, A.P. Cehov, Maxim Gorki, Ivan Turgheniev, A. Strindberg, Zola. În numărul 14/1912 un necrolog nesemnat anunţă moartea lui I.L. Caragiale. Toma Dragu face un portret al „eroului diplomaţiei franceze” Jean Jaurès. Maria Cunţan publică un text sub formă de scrisoare, cuprinzând meditaţii despre poezie. La rubrica „Foileton” Emil Isac creionează un portret lui Ady Endre. Alţi colaboratori: Petru Marincu, George Grigorovici, Ioan Ciocârlan, A. Luca, Iustin Ilieşiu, Mihail I. Procopie.&#9;<span class="semnatura-final" lang="en-US">D.B.</span></p>
			<p class="Heuristica_PRIMUL_Semnat"><span class="titlu-12">ADEVĂRUL DE JOI</span><span class="titlu-12 CharOverride-6">,</span> supliment literar al ziarului „Adevărul” apărut la Bucureşti, săptămânal, între 15 octombrie 1898 şi 13 mai 1899. Pentru numerele de până în ianuarie 1899 redacţia a fost condusă de poetul Artur Stavri. Într-un editorial intitulat <span class="CharOverride-2">Către cititori</span> el anunţă că noua revistă va urmări să difuzeze o informaţie literară bogată şi obiectivă, va discuta evenimentele politice însemnate, se va strădui să facă o critică imparţială vieţii literare şi culturale, va publica literatură originală şi traduceri, singurul criteriu de selecţie fiind acela al valorii. Au colaborat cu versuri şi proză Artur Gorovei, Vasile Pop, G. Ranetti, Alceu Urechia, Şt. Basarabeanu (Victor Crăsescu), Th. Cornel, Horia Berza, Artur Stavri, Radu D. Rosetti, D. Teleor, C. Xeni, Raul Stavri, Şt. Cruceanu, I. Costin (Al. Cantilli), Const. <br />Z. Buzdugan. O participare consistentă este a lui D. Anghel, cu poezii proprii şi cu traduceri. Jean Bart (care semnează prima dată aici cu acest pseudonim) publică schiţe şi nuvele, S. Sanielevici dă articole şi cronici literare. Din ianuarie 1899 conducerea suplimentului este luată de C. Mille, care schimbă şi echipa redacţională. Se retrag A. Stavri şi S. Sanielevici, încep să scrie Emil D. Fagure, Th. Cornel, C. Al. Ionescu-Caion şi A. Steuerman. Şi profilul revistei se modifică: apar mai des articole politice, se continuă campaniile antidinastice ale „Adevărului”. Caion este autorul unor articole în care se ocupă de naturalism sau de simbolism, socotindu-le o etapă de degenerescenţă a literaturii, Emil D. Fagure scrie cronici dramatice, C. Mille este semnatarul rubricii „Săptămâna”, în care comentează aspecte ale vieţii politice sau culturale. Se traduce din George Sand, Leconte de Lisle, Théodore de Banville, Maupassant, Jules Vallès, Lenau, G.A. Bürger, Fr. Rückert şi Heine. Cu articole pe subiecte de sociologie, filosofie şi istoria culturii au mai colaborat I. Teodorescu, I. Găvănescul, C. Rădulescu-Motru. &#9;<span class="semnatura-final" lang="en-US">R.Z.</span></p>
			<div class="_idGenObjectLayout-1">
				<div id="_idContainer032" class="_idGenObjectStyleOverride-1">
					<img class="_idGenObjectAttribute-1" src="01_p_03-79_AaAd-web-resources/image/AdevarulIlusstrat.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">ADEVĂRUL ILUSTRAT</span><span class="titlu-12 CharOverride-6">,</span> supliment literar al ziarului „Adevărul” apărut la Bucureşti, săptămânal, între 6 martie 1895 şi 26 mai 1897. După retragerea lui Anton Bacalbaşa, conducerea părţii culturale şi literare a „Adevărului” i-a revenit lui C. Mille, care schimbă denumirea suplimentului din „Adevărul literar” în „Adevărul ilustrat”. De la 1 ianuarie 1897 publicaţia va fi redactată, ca şi paginile literare ale „Adevărului”, de C. Bacalbaşa. Spre deosebire de „Adevărul literar”, care era, datorită lui A. Bacalbaşa, o revistă de atitudine, sub influenţa ideilor lui C. Dobrogeanu-Gherea şi cu simpatii socialiste, <span class="CharOverride-1">A.i. </span>este un observator independent al vieţii literare. Şi zonele din care se recrutează colaboratorii sunt altele. Aici au scris, alături de vechii colaboratori ai „Adevărului literar”, scriitori din cercul „Literatorului”, chiar şi Al. Macedonski, precum şi alţi publicişti cunoscuţi în epocă (Ilie Ighel-Deleanu, Al. Antemireanu). Nota dominantă este una eclectică; doar articolele lui C. Mille mai pun în discuţie problemele estetice pe care „Adevărul literar” le dezbătuse cu aprindere. <span class="CharOverride-1">A.i.</span> este, astfel, o revistă în care locul cel mai important îl ocupă beletristica de divertisment, iar scopul celor ce scriu critică literară este de a culturaliza, de a „vulgariza”, pentru a face publicaţia accesibilă unui număr cât mai mare de cititori. Alături de C. Mille, adept al criticii lui Dobrogeanu-Gherea, preocupat de evoluţia literaturii naturaliste sau de problema imoralităţii în artă, fac cronică literară C. Bacalbaşa, B. Brănişteanu, H. Sanielevici. Cu articole mai cu&#173;prinzătoare decât o simplă cronică săptămânală, din care rezultă o înţelegere largă a menirii literaturii, colabora N. Iorga. Se publică şi multe recenzii, scrise de H. Sanie&#173;levici, B. Brănişteanu ş.a., portrete succinte ale unor personalităţi politice şi culturale, amintiri literare (despre I. Păun-Pincio, Traian Demetrescu sau I. L. Caragiale), anecdote şi ecouri din viaţa scriitorilor etc. Versuri dau D. Th. Neculuţă, Radu D. Rosetti, I. Costin (Al. Cantilli), Tr. Deme&#173;trescu, Dem. Moldoveanu, Adrian Verea, A. Steuer&#173;man, Virgiliu N. Cişman, Gheorghe din Moldova, N. Burlănescu-Alin, N. Gr. Mihăescu-Nigrim, Alexan&#173;&#173;drina Mihăescu, C. Xeni, C. Sandu-Aldea, Petru Vulcan, G. Tutoveanu, G. Russe-Admirescu, N. Vermont, D. Nanu, D. Teleor, Eugen Herovanu, Const.Z. Buzdugan, precum şi St. O. Iosif şi Cincinat Pavelescu. Proza din <span class="CharOverride-1">A.i.</span> este vag naturalistă sau de un realism obiectiv: schiţele lui Şt. Basarabeanu (Victor Crăsescu), I.A. Bassarabescu, C. Mille, portretele lui C. Bacalbaşa, povestirile despre ocnaşi ale lui Gh. Becescu-Silvan ş.a. Ioan Adam tipăreşte schiţe despre satul moldovenesc, D. Marinescu-Marion încearcă în nuvele, pe care le subintitulează „hazlii”, să descrie viaţa de mahala. În 1895 Tr. Demetrescu publică mai multe poeme în proză, povestiri şi însemnări cu caracter autobiografic. Al. Macedonski colaborează cu un „pastel în proză” intitulat <span class="CharOverride-2">Soare şi grâu</span> şi cu alte povestiri. O nuvelă romanţioasă, cu toate însemnele unei scrieri juvenile, <span class="CharOverride-2">Pe terasă</span>, îi aparţine lui Gr. Pişculescu (Gala Galaction). Prin&#173;tre scriitorii străini, prezentaţi în articole ce surprind o notă caracteristică, se numără N.V. Gogol, I.S. Turgheniev, Dostoievski, Ada Negri, Anatole France. S-au publicat şi multe traduceri de poezii, făcute de St. O. Iosif (din Petőfi, Lessing, Lenau, Heine), C.M. Mulţescu (Goethe), A. Steuerman (Leopardi, Heine, Sully Prudhomme), Adrian Verea (Heine, Ada Negri), D. Teleor (François Coppée), S. Ivanovici (Théophile Gautier), C. Xeni (Schiller, Lenau, Heine, Musset, Th. Gautier) ş.a. S-a tradus, de asemenea, din scrierile în proză ale lui E.A. Poe, din Dostoievski, Zola, J.-H. Rosny, Catulle Mendès şi din alţi scriitori mai puţin cunoscuţi; foiletoanele sunt, aşa cum se obişnuia, preluate din ziarele franceze. Poezie populară au publicat D. Drăghicescu şi Toma Dragu. &#9;<span class="semnatura-final" lang="en-US">R.Z.</span></p>
			<p class="Heuristica_PRIMUL_Semnat"><span class="titlu-12">ADEVĂRUL LITERAR</span><span class="titlu-12 CharOverride-6">,</span> supliment al ziarului „Adevărul” apărut la Bucureşti, săptămânal, între 13 septembrie 1893 şi 13 februarie 1895. O nouă serie a fost editată după 1900. Intrat în redacţia cotidianului, ca prim-redactor, la începutul lunii septembrie 1893, Anton Bacalbaşa îl determină pe directorul politic al ziarului, Al. V. Beldiman, să transforme pa&#173;gi&#173;na literară săptămânală, redactată până atunci de I.N. Roman sau de Traian Demetrescu, într-un supliment. Fără să se desprindă de ziarul tutelar, <span class="CharOverride-1">A.l.</span> poate fi considerat, totuşi, o publicaţie autonomă, deşi continua numerotaţia „Adevărului”. Organizarea rubricilor este aceea a unei reviste de literatură. În fiecare număr al suplimentului se publică prezentarea unui scriitor autohton sau străin, încercându-se alegerea unor personalităţi care să reprezinte şi orientările literare mai noi. Apar articole dedicate lui Dickens, Balzac, Baudelaire, Leconte de Lisle, Zola ş.a., scrise de A. Bacalbaşa, C.D. Anghel, Tr. Demetrescu, I. Teodorescu, I. Păun-Pincio, A. Steuerman şi, în a doua jumătate a anului 1894, de C. Mille. Uneori poziţia faţă de un scriitor diferă de la un număr la altul, în funcţie de părerile celui ce scrie articolul. Astfel, Bacalbaşa critică artiştii „burgheziţi”, între care îl include şi pe Baudelaire, pe care îl socoteşte şi imoral, în timp ce un alt colaborator, care semna C., subliniază valoarea artistică de netăgăduit a poeziilor scriitorului francez. Inconsecvenţe există şi în ceea ce priveşte scriitorii români. Al. Vlahuţă şi Delavrancea sunt în 1893 comentaţi favorabil, dar criticaţi în 1894, după declanşarea polemicii cu „Viaţa”. I.L. Caragiale, Al. Macedonski, Titu Maiorescu nu sunt scutiţi de criticile şi ironiile pătimaşului redactor-prim. Scriitorii care au publicat versuri şi proză în <span class="CharOverride-1">A.l.</span>, alături de A. Bacalbaşa, Tr. Demetrescu, A. Steuerman, I. Păun-Pincio, sunt Şt. Basarabeanu (Victor Crăsescu), Radu D. Rosetti, Virgiliu N. Cişman, G. Russe-Admirescu. Cronica dramatică este redactată mai ales de A. Bacalbaşa. Odată cu retragerea acestuia din redacţia „Adevărului”, încetează şi apariţia suplimentului literar.&#9;<span class="semnatura-final" lang="en-US">R.Z.</span></p>
			<p class="Heuristica_PRIMUL_Semnat"><span class="titlu-12">ADEVĂRUL LITERAR ŞI ARTISTIC</span><span class="titlu-12 CharOverride-6">,</span> revistă apărută la Bucureşti, săptămânal, între 28 noiembrie 1920 şi 28 mai 1939. Deşi cu un profil enciclopedic, de magazin, în paginile <span class="CharOverride-1">A.l.a.</span>, cel mai citit hebdomadar din perioada interbelică, au publicat constant nume de primă mărime ale literaturii române, ca Mihail Sadoveanu, Tudor Arghezi, Paul Zarifopol, G. Călinescu, care au oferit periodicului pagini de mare valoare. Înalta ţinută artistică a fost dublată de una filosofică şi politică, echipa de eseişti şi publicişti, printre care sunt de amintit Mihai Ralea, Al. A. Philippide, D.I. Suchianu, Petre Pandrea, Tudor Teodorescu-Branişte, apărând poziţiile unui raţionalism nedogmatic, ale democraţiei de tip occidental şi combătând sistematic totalitarismul fascist, ca şi pe cel comunist. Revista era strâns legată de cotidianul independent „Adevărul” şi continua o mai veche tradiţie, ale cărei origini urcau spre finele secolului al XIX-lea prin „Adevărul literar” (1893–1895), „Adevărul ilustrat” (1895–1897) şi „Adevărul de joi” (1898–1899). Tra&#173;diţia democrată, simpatia pentru popor, pentru „talpa ţării”, spiritul antidogmatic al acestor reviste se vor regăsi peste două decenii la <span class="CharOverride-1">A.l.a</span>. Încheierea Primului Război Mondial fusese încununată de realizarea unităţii naţionale. Se înfăptuiesc mai multe reforme economice, sociale şi politice. Are loc o reorganizare a presei literare ce urma să se adreseze acum şi provinciilor până mai ieri înrobite. Alături de „Viaţa românească”, revistă care procedase aşa încă din 1906, apar noi reviste, ca „Sburătorul”, condus de E. Lovinescu, sau „Gân&#173;direa”, întemeiată de un grup de tineri în frunte cu Cezar Petrescu, dar şi „Cugetul românesc”, condus de Tudor Arghezi, „Ideea europeană” a lui C. Rădulescu-Motru sau câteva meteorice pu&#173;bli&#173;caţii ale lui Camil Petrescu, precum „Săptă&#173;mâna muncii intelectuale şi artistice”. În acest moment de efervescenţă culturală se situează şi apariţia <span class="CharOverride-1">A.l.a</span>. Un an îl va avea ca prim-redactor pe publicistul Emil D. Fagure, colaborator al vechii serii a revistei, de unde împrumută şi principalele idei directoare: deschiderea spre toate şcolile literare, „idealismul”, criteriul unic al valorii, fără a pretinde să impună o estetică proprie: „Ceea ce ţinem înainte de toate este ca «Adevărul literar» să fie o publicaţie fără idei preconcepute, fără înjugare la şcoli şi doctrine, lipsită de piedica particularismului şi fanatismului, primitoare deopotrivă pentru toate talentele, indiferent de credinţe sau tendinţe, ci numai cu unica preocupare a Frumosului, a Binelui şi a Adevărului. […] Orice talent real, orice gândire dreaptă şi înaltă, orice preocupare idealistă sunt chemate de noi cu căldură şi vor fi primite frăţeşte, cu braţele şi cu inimile deschise” (<span class="CharOverride-2">Cealaltă Renaştere</span>). Revista avea patru pagini, care vor spori cu timpul, ajungând în 1937 la 18. Tirajul urcă până la cifra, enormă pentru acei ani, de douăzeci de mii de exemplare, ceea ce făcea din ea „cea mai răspândită din publicaţiile culturale”, cum consemna după un an de la apariţie Emil D. Fagure. Acestuia îi succedă la conducere dramaturgul A. de Herz, până la 21 iunie 1925, când<span class="CharOverride-1"> A.l.a. </span>intră în orbita „Vieţii româneşti”, care îi trimite şi un director, pe obscurul, dar bun administrator, Mihail Sevastos. Până la această dată revista îşi definise profilul de magazin, publicând, alături de poezie, proză şi eseistică, articole de popularizare a ştiinţei, cronică teatrală, cronică plastică (susţinută mulţi ani de H. Blazian), cronică cinematografică (dato&#173;rată neobositului D.I. Suchianu), acestora adăugându-li-se mai târziu cronica sportivă, cronica modei, gastronomică, a şahului etc. Deşi se declara „în afara şcolilor”, „primitoare deopotrivă pentru toate talentele”, între 1920 şi 1925 redacţia manifestă o simpatie mai accentuată pentru modernism, cu deosebire în poezie. Aşa se explică prezenţa numelui lui Al. Macedonski (cu rondeluri postume), a lui Ion Minulescu, Ion Vinea, B. Fundoianu, a Elenei Farago, a lui Emil Isac, Aron Cotruş (acum într-o fază de revoltat şi de umanitarist), a lui Camil Petrescu, Camil Baltazar, Vladimir Streinu. „Simpatia” nu exclude şi publicarea unor poeţi vetuşti, de „concepţie”, ca D. Nanu sau A. Toma, sau a unui debutant ca Zaharia Stancu, mai înrudit cu ceea ce avea să fie lirica htonică, tradiţionalistă, decât cu poezia simbolistă şi intelectualistă. Până în 1925 <span class="CharOverride-1">A.l.a.</span> îşi precizase doar caracterul eclectic, recrutându-şi colaboratorii oarecum la întâmplare, astfel că alături de „poporanistul” Ion Agârbiceanu publică şi „modernistul” F. Aderca. Nu avea o cronică literară sistematică, sarcina recenzării cărţilor fiind lăsată pe seama unor critici ocazionali şi didactici (Claudia Millian, G. Baiculescu ş.a.). Venirea lui Sevastos, mai exact intrarea revistei în sfera de influenţă a „Vieţii româneşti”, schimbă întrucâtva lucrurile. Publicaţia va adopta o conduită mai fermă, nu în sensul impunerii unei selecţii mai riguroase a valorilor şi al unei discipline care, sub raport doctrinar, ar putea fi numită de grup. Fireşte, nu Sevastos este acela care stabileşte liniile mari ale strategiei, ci G. Ibrăileanu, M. Sadoveanu şi mai ales M. Ralea, adică eminenţa cenuşie a „Vieţii româneşti” postbelice, al cărei program canalizează mai bine democratismul şi liberalismul iniţial. Orientarea politică a<span class="CharOverride-1"> A.l.a. </span>o urmează pe aceea a revistei ieşene şi a ziarului „Adevărul”, unde M. Sadoveanu va deveni director în 1936. Campaniile antilovinesciene şi mai ales antigândiriste, deşi mai palide, sunt identice cu ale „Vieţii româneşti”, de unde sunt recrutaţi şi cei mai de seamă colaboratori. Lui M. Sadoveanu, I. Agârbiceanu, Gala Galaction, Paul Zarifopol, prezenţi în sumar înainte de 1925, li se adaugă masiv după această dată C. Stere, D.D. Patraşcanu, M. Codreanu, M. Ralea, Al. A. Philippide, G. Topîrceanu, Ionel Teodoreanu, D. I. Suchianu, Demostene Botez, Otilia Cazimir. Chiar Tudor Arghezi şi G. Călinescu au fost mai întâi colaboratori ai revistei-mamă, care se grăbea să salute cu simpatie „reorganizarea «Adevărului literar»: „«Adevă&#173;&#173;rul literar» este astăzi o revistă de prim rang şi cea mai bună publicaţie săptămânală. Înfruntând toate dificultăţile vacanţei, «Adevărul literar» a putut da publicului un material foarte variat, foarte interesant.” În 1930, când apărea numărul 500 al revistei, redacţia îşi desena în mod şi mai explicit profilul. Ea reafirma „cea mai deplină libertate spirituală” şi accentua europenismul, democratismul opus autohtonismului şi ortodoxismului: „Misti&#173;cismului care ne înconjoară, politicii religioase practicate de profitorii cădelniţelor de argint, am opus raţionalismul luminat”. Iar un an mai târziu reamintea criteriul talentului şi opţiunea pentru maniera absolut eclectică: „Nici un curent literar, de la tradiţionalism până la modernism, nu ne este străin. Eclectismul cel mai desăvârşit ne serveşte, alături de talent, drept criteriu de îndrumare”. Revista adopta un spirit temperat, repudiind excesele de oriunde ar fi venit ele (punct de vedere clar exprimat de Al. A. Philippide), nu fără o anume simpatie faţă de tradiţionalism – în formele lui evoluate – sau faţă de scriitorii „vieţişti”. <span class="CharOverride-1">A.l.a.</span> nu a beneficiat de îndrumarea directă a unui mare critic, aşa cum se întâmpla cu „Viaţa românească” şi cu „Sburătorul”, a unei personalităţi care să angajeze polemici de idei, având o ideologie şi o estetică a sa. Ţelul declarat al revistei este în primul rând unul informativ şi formativ, aproape în felul magazinelor din secolul al XIX-lea: „răspândirea gustului pentru literatură”, deşteptarea „dragostei pentru cultură”. Faptul se străvede chiar din sumarul eteroclit, care se adresa în primul rând unui cititor mediu, chiar puţin cultivat. Pentru el se fac concesii destul de mari, în scopul de a-i câştiga abonamentul. De aici, paginile de vulgarizare (mai ales despre Sigmund Freud şi psihanaliză), de literatură „la modă”, ca memoriile lui Casanova, de biografie a oamenilor iluştri (Napoleon, Tolstoi, Dostoievski), de „umplutură”, caricaturile şi reproducerile de nuduri care, în anumite perioade, ocupă un spaţiu considerabil. În acest grund, specific multor publicaţii din epocă, <span class="CharOverride-1">A.l.a.</span> face incizii adânci în scop formativ, chiar pedagogic. Cititorul avizat trecea repede peste rubricile mondene şi amuzante, oprindu-se la fragmentul de roman semnat de Sadoveanu, la tableta lui Arghezi, la eseul lui Zarifopol sau la cronica literară pe care din 1932 G. Călinescu începea s-o ţină regulat. Alături de mult gustatul Maurice Dekobra, se publică excelente traduceri din E.A. Poe, Charles Baudelaire, Paul Valéry, Rainer Maria Rilke, Serghei Esenin. Comentariile despre scriitori populari ca Maurice Baring, A.J. Cronin, Charles Morgan, Pearl Buck sunt puse în umbră de eseurile consacrate lui Marcel Proust şi André Gide, „marilor ruşi”, curentelor moderne din literaturile franceză, germană şi rusă. Ampla acţiune de traducere a unor scriitori de pe toate meridianele şi din toate epocile ţine în mare măsură de acest obiectiv de formare a gustului, ca şi pe o maturizare progresivă a cititorului. Magazinul conţinea de toate: şi un roman de Cezar Petrescu, una dintre vedetele epocii, şi fragmente din <span class="CharOverride-2">Răscoala</span> lui Liviu Rebreanu, şi epigrame de Tudor Măinescu, şi poezii din <span class="CharOverride-2">Cuvinte potrivite </span>sau din <span class="CharOverride-2">Flori de mucigai</span> de Tudor Arghezi, şi pagini distractive din umorul universal, şi fragmente din <span class="CharOverride-2">Ulysses</span> de James Joyce, ce se publicau cu câţiva ani buni înaintea ediţiei britanice sau a celei americane ale celebrului roman. Potrivit pregătirii şi sensibilităţii sale, gustului mai mult sau mai puţin evoluat, cititorul avea putinţa să aleagă. Ca şi „Viaţa românească”, <span class="CharOverride-1">A.l.a.</span> îşi manifestă opţiunea pentru evoluţia modernă a societăţii, pentru „calea industrială”, în opoziţie cu „organicismul”, cu orientările conservatoare, paseist-romantice. Eseiştii revistei, Paul Zarifopol, Mihai Ralea, D.I. Suchianu, Al. A. Philippide, continuă discuţia mai veche a raportului dintre naţional şi universal, dintre condiţiile locale şi influenţele străine, abordând fenomenul cultural din perspectivă etno-psiho-sociologică. Mai toţi conchid că există un spirit românesc, ce s-a consolidat prin vitalitatea lui nativă, ca şi prin puterea de asimilare, reglată în ultimul secol de un excelent spirit critic. Discuţia se extinde şi în planul artei, prin analiza raportului dintre tradiţie şi inovaţie, revista adoptând o poziţie moderată între prăfuitul tradiţionalism (neaoşism) şi inovaţiile moderniste; este combătut, neconvingător, E. Lovinescu. Spiritele „cuminţi”, în frunte cu directorul M. Sevastos, preferă proza de observaţie socială, în dauna celei de analiză psihologică. Vor fi publicaţi Liviu Rebreanu, C. Stere, Ionel Teodoreanu, Cezar Petrescu şi, insistent, destui obscuri, dar aproape deloc Hortensia Papadat-Bengescu, Camil Petrescu, Gib I. Mihăescu. De la această estetică a temperanţei, îndatorată în bună măsură lui G. Ibrăileanu, se abat şi Al. A. Philippide, şi M. Ralea, şi D.I. Suchianu. Spiritul cel mai modern rămâne Paul Zarifopol, un scriitor de idei, un eseist prin anticlasicismul său declarat, prin concepţia autonomiei esteticului amplu teoretizată, prin receptivitatea la formele noi ale romanului (Dostoievski, Proust, Gide) şi la poezia ermetică (Mallarmé, Valéry, Ion Barbu). Criticul şi istoricul literar al publicaţiei avea să fie G. Călinescu, anii colaborării lui marcând în chip evident o nouă etapă, ce întrupa într-o admirabilă sinteză concepţia autonomiei esteticului, cu un excepţional simţ al valorii, fără exclusivisme anticlasice sau antimoderniste. Revistă-magazin, cu un conţinut eclectic şi adesea inegal, <span class="CharOverride-1">A.l.a.</span>, săptămânalul cu cea mai lungă apariţie din perioada interbelică, a lansat nume noi în mică măsură (Vladimir Streinu, Zaharia Stancu, Ion Călugăru) şi nu a dus polemici literare de anvergură. Prestigiul îi este dat de strălucita sa echipă de eseişti şi de critici, la care se adaugă sporadic Lucian Blaga, Mircea Eliade, Tudor Vianu, precum şi de strategia literară adoptată. Astfel, revista îl publică pe ultimul clasic în viaţă, Ioan Slavici, inserează substanţiale pagini de călătorie (chiar dacă unele sunt reproduse) ale lui N. Iorga, de memorialistică ale lui Panait Istrati şi îşi alege colaboratori permanenţi pe M. Sadoveanu şi T. Arghezi, care în decursul anilor îi încredinţează fragmente ale unor capodopere, ca <span class="CharOverride-2">Hanu Ancuţei</span>,<span class="CharOverride-2"> Dumbrava minunată</span>,<span class="CharOverride-2"> Împărăţia apelor</span>,<span class="CharOverride-2"> Zodia Cancerului </span>şi <span class="CharOverride-2">Fraţii Jderi</span>, sau, în cazul lui Arghezi, cicluri întregi ale operei, precum volumele <span class="CharOverride-2">Icoane de lemn</span>,<span class="CharOverride-2"> Poarta neagră</span>,<span class="CharOverride-2"> Cartea cu jucării</span>,<span class="CharOverride-2"> Ce-ai cu mine, vântule?.</span> Etape importante ale creaţiei sadoveniene şi argheziene sunt legate de <span class="CharOverride-1">A.l.a.</span> Metamorfozele şi arheologia criticii călinesciene pot fi descoperite în aceste pagini. Apărută imediat după Marea Unire din 1918, revista acordă o atenţie deosebită literaturii minorităţilor naţionale, în special aceleia maghiare şi germane, direcţie în care contribuţia ei se dovedeşte meritorie, ca şi aceea în domeniul traducerilor din literatura universală. Pornind de la numeroasele comentarii despre cei mai variaţi scriitori străini şi de la tălmăciri, unele realmente antologice, se poate întreprinde un interesant studiu de sociologie a receptării, pentru care<span class="CharOverride-1"> A.l.a. </span>oferă, poate, cel mai bogat material dintre toate publicaţiile interbelice. Îmbinând utilul cu plăcutul, revista a reprezentat aproape două decenii o tribună de promovare a valorilor morale, culturale, literar-artistice, în slujba cărora a apelat la condeie dintre cele mai reputate ale scrisului românesc din epocă.&#9;<span class="semnatura-final" lang="en-US">Al.S.</span></p>
			<p class="Heuristica_PRIMUL_Semnat"><span class="titlu-12">ADEVĂRUL LITERAR ŞI ARTISTIC</span><span class="titlu-12 CharOverride-6">,</span> publicaţie care a apărut la Bucureşti din 7 ianuarie 1990, ca supliment al ziarului „Adevărul”; se numea iniţial „Adevărul de duminică”. După cum rezultă dintr-un <span class="CharOverride-2">Cuvânt către cititori</span> (semnat „Adevărul”), era menită să umple duminicile celor mai diverse categorii de cititori, iar sumarul revistei, rubricile din numerele ce vor urma susţin această finalitate, deconcertând chiar, printr-o prea mare varietate: apar reportaje, note şi însemnări, memorialistică, documente, literatură propriu-zisă, cronici literare, de film, de teatru şi muzicale, articole pe teme sociale, ştiinţifice, rubrici de sport, de umor şi divertisment, horoscopul şi programul TV, şi o rubrică de sexologie, caricaturi şi fotografii mai puţin sobre, în acord cu atmosfera relaxată a primilor ani postrevoluţionari şi în general cu stilul unui supliment de weekend. Primii redactori ai suplimentului – Mihai Caranfil, C. Stănescu şi Victor Vântu – l-au „împărţit”, de fapt, în nişte fascicule tematice, <span class="CharOverride-1">A.l.a.</span> fiind unul dintre ele (alături de „Dosarele Adevărului”, „Adevărul fami&#173;liei”, „Ade&#173;vărul şi credinţa”) şi prezentându-se, retrospectiv, ca precursorul firesc şi legitim al viitorului săptămânal. Revista îşi formează o echipă de colaboratori constanţi – printre ei: Edgar Papu, Gheorghe Tomozei, Dinu Săraru, Teodor Vârgolici, George Muntean –, publicând poezie şi proză (Ana Blandiana, Ştefan Aug. Doinaş, Ion Caraion, Ion Gheorghe, Gabriela Negreanu, Mircea Micu, Grigore Vieru, Petre Sălcudeanu, Nicolae Ţic), traduceri (Al. Soljeniţîn – în versiunea lui Laurenţiu Duţă, J.L. Borges şi Octavio Paz – în transpunerea lui Darie Novăceanu) şi cronici: literară (Emil Vasilescu, Constan&#173;tin Cubleşan, C. Stănescu), tea&#173;trală şi cinematografică (Natalia Stancu), muzicală (Costin Tuchilă), mai târziu, şi plastică (Cornel Radu Constantinescu, Marina Preutu) şi cronica TV (Ecaterina Oproiu, Smaranda Jelescu, Romulus Căplescu). La numărul 23 dispare, formal, legătura dintre revistă şi ziar (de acum înainte nu se va mai preciza că e vorba de un supliment al „Adevărului”), iar la numărul 37 (din 14 octombrie 1990) îşi schimbă titlul din „Adevărul de duminică”, în „Adevărul literar şi artistic”. Odată cu această modificare s-a simţit nevoia unei noi precizări a programului, construit pe ideea „de a promova valori confirmate şi incontestabile, de a încuraja speranţe certe”; sumarul va fi ca şi până acum „bogat, divers, acordat unei vaste palete de gusturi şi preferinţe”. Apar, cu articole şi cronici, Romul Munteanu, Valeriu Cristea, Alexandru Melian, Titus Mesaroş; începând cu numărul 39 apare şi rubrica „Semnal”, cu scurte prezentări (nesemnate) ale ultimelor apariţii editoriale. Ilustrativă pentru apropierea revistei de structura şi stilul publicaţiilor de weekend este şi precizarea făcută la numărul 46: „Revistă magazin pentru toate preferinţele”. Săptămânalul îşi caută vizibil un drum propriu, schimbă unii colaboratori şi unele rubrici, inclusiv paginaţia (modificată în această perioadă aproape de la un număr la altul). Gheorghe Tomozei face o incitantă revistă a presei, Ela Alexandrescu ţine un „calendar” de scriitori, iar Wanda Ostap un jurnal al galeriilor. De la numărul 55 intră în revistă numele (şi stilul) lui Cristian Tudor Popescu, acesta redefinindu-i, cu un accent personal, profilul (în articolul <span class="CharOverride-2">Dragul şi îndepărtatul meu tânăr</span>: „Ce pot să-ţi ofer? Nu prea mult: paginile acestei mici şi gălăgioase reviste. Cred că poţi găsi în ea ceea ce visa alt don Ernesto, Hemingway pe numele său de familie, adică un loc curat şi bine luminat”). Acum „Pagina scriitorului tânăr” şi o consistentă antologie SF (cu nume ca Stanisław Lem, Isaac Asimov, Ray Bradbury) se adaugă rubricilor deja consacrate; apropierea de profilul unui hebdomadar de cultură e susţinută astfel mai apăsat, inclusiv prin anunţul „promisiune” din numărul 65: „Din acest număr, rubrici permanente de teatru, film, plastică şi TV”. Alături de acestea, traducerile (din V. Şalamov, semnate de Fănuş Neagu, din Serghei Esenin, semnate de Laurenţiu Duţă), paginile de poezie (Marin Sorescu, Ion Horea, Horia Bădescu), cele de documente (un titlu revelator: <span class="CharOverride-2">Vorbesc arhivele!</span>), de memorii (Dumitru Micu), articolele pe diverse teme şi în diferite stiluri, doct (Paul Alexandru Georgescu) ori publicistic (Constantin Coroiu), noile nume de colaboratori (de la Iosif Sava şi Felicia Antip la Traian T. Coşovei, Nicolae Iliescu, Cătălin Ţîrlea şi George Cuşnarencu) susţin profilul publicaţiei nu însă şi o linie a ei. <span class="CharOverride-1">A.l.a.</span> nu va avea niciodată o omogenitate de atitudine, o „doctrină”, redactorii şi colaboratorii, respectând anumite principii, au poziţii diverse, uneori divergente. Acest principiu, al autonomiei părţilor ce compun totuşi un întreg va fi susţinut şi de noul colectiv redacţional al revistei, căreia, de la numărul 108, i se dă subtitlul „Săptămânal de cultură şi atitudine”: Cristian Tudor Popescu (redactor-şef), C. Stănescu, Cornel Radu Constan&#173;tinescu, Ioan Adam (la care se vor adăuga Lelia Munteanu, Saviana Stănescu, Cristian Popescu, Viorica Rusu, Ludmila Patlanjoglu, Constantin Coroiu, Carmen Chihaia, Cristina Modreanu, Gabriel Rusu). Treptat, revista îşi „limpezeşte” profilul, excluzând liniile mai potrivite unei publicaţii-magazin, păstrând însă de la tipul iniţial o anume vioiciune, relaxare, dezinhibare (stilul multora dintre redactori şi colaboratori – în frunte cu redactorul-şef – fiind incisiv şi expresiv). În schimb, structura rămâne relativ stabilă, ca şi paginaţia, <span class="CharOverride-1">A.l.a.</span> dobândind astfel un profil distinct printre revistele culturale postrevoluţionare. Articolele de pagina întâi, totuşi rare, şi fără ambiţia de a consacra un editorialist (apar texte de Cristian Tudor Popescu, Cornel Radu Constan&#173;tinescu, C. Stănescu, Gabriel Rusu), „Revista revistelor culturale” (ţinută de C. Stănescu, multă vreme sub pseudonimul Interim – căci, iniţial, îi „ţinea locul” lui Gheorghe Tomozei), interviurile (luate, de obicei, de Carmen Chihaia, Viorica Rusu, Cristina Modreanu, Diana Popescu), cronica ediţiilor (Teodor Vârgo&#173;lici) şi cea literară (Daniel Cristea-Enache, căruia i se adaugă, din 2001, cronicari mai mult sau mai puțin sporadici, precum Mihai Iovănel, Bogdan Alexandru-Stănescu, Andrei Terian, Marius Miheț, Teodora Dumitru ș.a.), articolele şi cronicile de sau despre folclorişti (Nicolae Constantinescu, Iordan Datcu, Al. Dobre), cele pe teme filosofice (Ion Ianoşi, Costică Brădăţan, al doilea şi autorul unui <span class="CharOverride-2">Jurnal al lui Isaac Bernstein</span>), cronica plastică (ţinută de Cornel Radu Constan&#173;tinescu), cronicile teatrale (Ionela Liţă, apoi Saviana Stănescu şi Cristina Modreanu), paginile de documente (prin&#173;tre „furnizorii” constanţi, Marin Radu Mocanu, Mircea Handoca), rubricile consacrate – „Civica” a lui Alexandru George, „Fereastra” a lui Costache Olăreanu, „Pardon de expresie!” a lui Ştefan Cazimir, „Texte şi contexte” a lui Constantin Coroiu, „E lung pământul, ba e lat!”, o cronică a cărţilor străine ţinută de Felicia Antip şi, pe ultima pagină, „Travelling”-ul Magdei Mihă&#173;ilescu, plus articole pe diverse teme şi cele ce iau pulsul unei actualităţi mereu alta fac din <span class="CharOverride-1">A.l.a.</span> un săptămânal într-adevăr „de cultură şi atitudine”, care a înţeles să recompenseze valorile culturale româneşti, inclusiv prin acordarea, începând cu 1998, a unui Premiu de Excelenţă (intelectuală şi totodată morală); Ileana Mălăncioiu, Costache Olăreanu, Henri Wald, Dorin Tudoran, Adam Michnik, Mircea Daneliuc şi Geo Dumitrescu au fost laureaţi ai premiului. În 2005 schimbându-se structura redacţională a ziarului „Adevărul”, la conducerea <span class="CharOverride-1">A.l.a.</span> vine Marius Vasileanu, care dă revistei o turnură ortodoxistă, amintind, prin cola&#173;&#173;boratori precum Sorin Lavric ori Cristian Bădiliţă, de problematicile presei interbelice de dreapta. Din 2006 revista va fi inclusă în corpul ziarului „Adevărul”. Într-o variantă gestionată din 2007 de Cezar Paul-Bădescu, <span class="CharOverride-1">A.l.a.</span> trece – tot ca anexă a ziarului – la un format mai comercial, cu texte scurte şi preponderent informative. Cu timpul, revista dispare în paginile de cultură şi divertisment ale „Adevărului”.&#9;<span class="semnatura-final" lang="en-US">D.C.-E.</span></p>
			<p class="Heuristica_PRIMUL_Semnat"><span class="titlu-12">ADONIS, </span>publicaţie apărută la Bucureşti, într-un singur număr distribuit gratuit, în 1941. Redactor: Traian Mihăilescu; secretar: Virgil Treboniu. Jurnalul se vrea a fi unul informativ, prezentând şi totodată popularizând rosturile şi activităţile societăţii literare Adonis (întemeiată în 1935), aşa cum reiese din subtitlul „Buletin de propagandă şi informaţie servind manifestarea poetică Adonis”. Animatorii mişcării (Virgil Treboniu, Traian Mihăilescu, Petre Homoceanul, Mircea Streinul, C. Pârlea, Grigore Ancu, Mihu Dragomir) vor să asigure prin <span class="CharOverride-1">A.</span> o strângere a rândurilor şi o solidarizare – spirituală, dar şi financiară – a „adonisiacilor”. Dincolo de lipsa de sonoritate a numelor (cu excepţia celui al lui Mircea Streinul), e impresionant entuziasmul acestor „literatori” care nu pregetă să contribuie material pentru editarea unor plachete sub egida „adonismului”. Mircea Streinul traduce versuri de Georg Trakl. Este consemnată întâlnirea celor de la Adonis cu Tudor Arghezi, eveniment petrecut în 1940. &#9;<span class="semnatura-final" lang="en-US">D.C.-E.</span></p>
			<p class="Heuristica-PRIMUL"><span class="titlu-12">ADRIAN, I. V. [Ion Veniamin]</span> (1837, Mihăi&#173;leni, j. Botoşani – 14.VIII.1875, Paşcani), ziarist, autor de versuri, prozator. Studiile le-a urmat la Fălticeni şi la Academia din Iaşi (fosta Academie Mihăileană), pe care a absolvit-o în 1856. În acelaşi an şi-a început cariera didactică la Dorohoi. După Unire este numit profesor de istorie, geografie şi limba franceză la gimnaziul din Botoşani. În 1861 şi 1862 conduce, la Iaşi, revista satirică „Bondarul”. De la începutul anului 1864 este revizor şcolar al judeţelor Iaşi, Botoşani, Dorohoi, Suceava şi profesor de istorie. Alegerea ca deputat de Botoşani în Camera Legislativă (1870–1871) este punctul de vârf al carierei sale administrative şi politice. A murit subit în drum spre mănăstirea Văratec. </p>
			<p class="Heuristica-BASE">La Galaţi <span class="CharOverride-1">A. </span>ar fi redactat gazeta unionistă „Libertatea Dunării”, iar la Botoşani ziarul demo&#173;crat „Independentul” (1862), despre care s-au păstrat vagi informaţii, şi „Terra de sus” (1866). Versurile, cu nimic relevabile, i-au apărut în „Steaua Dunării”, „Ateneul român”, în „Lumina” lui B.P. Hasdeu şi în volumul <span class="CharOverride-2">Din versurile lui I.V. Adrian</span> (1871). În paginile „Bondarului” <span class="CharOverride-1">A.</span> combate vehement „reacţiunea”, adică pe cei ce în ţară sau în afara graniţelor ei se opuneau procesului de consolidare a Unirii. El satiriza, de asemenea, pe cei care profitau de conjunctura politică pentru a-şi satisface ambiţiile şi interesele personale. Lipsa de fineţe a umorului, jocurile de cuvinte neinspirate, lexicul cu reminiscenţe italienizante îl împiedică să fie un scriitor satiric remarcabil. Totuşi, micile tablouri sociale strânse sub titlul <span class="CharOverride-2">Comedii omeneşti</span> în volumul <span class="CharOverride-2">Din scrierile umoristice ale lui I. V. Adrian</span> (1874) şi „cânticelul comic” <span class="CharOverride-2">Postulachi Slujbulescu</span> (1874), cu toată pasta groasă întrebuinţată, conservă ceva din realitatea care le-a inspirat. Pe un plan restrâns, mai ales tipologic, scriitorul îl precedă pe I.L. Caragiale. În 1868 şi 1869 editează la Botoşani revista literară „Steluţa”, în care şi-a publicat greoaiele povestiri istorice despre Ştefăniţă Vodă şi Petru Rareş, din ciclul pretenţios intitulat <span class="CharOverride-2">Romanele domnilor moldoveni</span>. A tradus din fabulele lui Pierre Lachambaudie şi, sporadic, din Lermontov, Béranger, Théophile Gautier. <span class="CharOverride-2">Romanţă</span>, tălmăcită dintr-un autor italian neidentificat, a fost, până spre sfârşitul secolului al XIX-lea, piesă de rezistenţă în repertoriul lăutăresc din Moldova.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Din versurile lui...</span>, Botoşani, 1871; <span class="CharOverride-2">Postulachi Slujbulescu</span>, Botoşani, 1874; <span class="CharOverride-2">Din scrierile umoristice ale lui...</span>, Botoşani, 1874.</p>
			<p class="Heuristica___m_RPR"><span class="CharOverride-1">Repere bibliografice:</span> B. P. Hasdeu, <span class="CharOverride-2">Scrieri literare, morale şi politice, </span>II, îngr. şi introd. Mircea Eliade, Bucureşti, 1937, <span class="CharOverride-2">64–81</span>; Iacob Negruzzi, <span class="CharOverride-2">Foi căzute</span>, CL, 1876, 9; Pop, <span class="CharOverride-2">Conspect</span>, II, <span class="CharOverride-2">92–95</span>; Iorga, <span class="CharOverride-2">Ist. lit. XIX</span>, III, <span class="CharOverride-2">269</span>; N. Răutu, <span class="CharOverride-2">I. </span><span class="CharOverride-2">V. Adrian</span>, „Revista Moldovei”, 1926, 1, 3, 7–9; D. Furtună, <span class="CharOverride-2">„Steluţa” lui I. V. Adrian</span>, „Revista Moldovei”, 1926, 5–6; Ileana Turuşancu, <span class="CharOverride-2">Reviste botoşănene din trecut</span>, LL, 1957, 3; Lăzăreanu, <span class="CharOverride-2">Glose, 245–249</span>; <span class="CharOverride-2">Dicţ. lit. 1900</span>, 7; <span class="CharOverride-2">Dicţ. scriit. rom.</span>, I, <span class="CharOverride-2">21</span>. &#9;<span class="semnatura-final" lang="en-US">R.Z.</span></p>
			<p class="Heuristica_PRIMUL_Semnat"><span class="titlu-12">ADSUM</span><span class="titlu-12 CharOverride-6">,</span> publicaţie apărută într-un singur număr la Sinaia în 8 august 1940, pe cheltuiala şi sub redacţia lui Constantin Noica. Într-o scrisoare către prietenul său Emil Cioran, aflat de o vreme în Paris, Noica îi scrie: „Sunt pe cale să mă scutur şi eu de anemia mea consistenţială şi să încerc să fac ceva, fie evadarea spre lumi teutonice, fie o răfuială cu prezentul prin scoaterea unei reviste intitulate «Adsum». E o mărturie de <span class="CharOverride-2">prezenţa </span>pe care vreau s-o dau, pentru uzul meu, lumii de aici. Simt că tot ce se întâmplă mă împacă cu istoria pe care în sfârşit o simt, dacă nu o şi înţeleg”. Cu o singură excepţie, indicată de iniţialele M.K. (Mircea Casassovici – văr al editorului, devoalat chiar de acesta), articolele îi aparţin lui C. Noica şi, sub aparenţa unor speculaţii spirituale, mărturisesc un crez creştin. Ideea lor unică, centrală, este ideea elitelor colective, singurele capabile să modifice societatea prin jertfa de sine. În fond,<span class="CharOverride-2"> Spiritualitate şi moarte</span>, <span class="CharOverride-2">Intelligentia quae non intelligit</span> <span class="CharOverride-2">sau</span> <span class="CharOverride-2">Moartea spirituală a timpului nostru prin primatul auxiliarului</span>, <span class="CharOverride-2">Veac de colectivităţi, aşadar veac de elite</span>, <span class="CharOverride-2">Gânduri despre marea trecere</span> ori <span class="CharOverride-2">Veac al omului viu</span> mărturisesc printr-un limbaj aluziv, dar suficient de transparent, fără echivoc, poziţionarea de partea mişcării legionare. În plină dictatură carlistă, vocabularul şi tonul articolelor sunt deliberat mesianice, iar dezvoltarea ideilor în sensul susţinerii şi a aderenţei semnatarului lor la Legiune se va regăsi în publicistica lui din oficiosul „Buna Vestire”, ca şi în cea simultană din „Universul literar”. <span class="CharOverride-2">O simplă lămurire</span>, plasată în pagina a patra, concluziv parcă, indică mai transparent sensul acestei tipărituri: „Cel mai trist păcat faţă de semeni e, poate, să nu spui atunci când ai fost de faţă […]. Revista «Adsum»<span class="CharOverride-2"> </span>apare din acest sentiment al unei contemporaneităţi care nu înţelege, care nu mai înţelege să se ascundă. Ea apare într-un singur număr şi este totuşi o revistă, pentru că, exprimând o contemporaneitate, aparţine unui anumit timp. Este timpul acesta al lui 1940, timp al războiului care, în măsura în care e războiul altora, nu ne poate înstrăina de drama românească, iar în măsura în care e şi războiul nostru, ne adânceşte în ea”. De altfel şi titlul numărului, verbul latin <span class="CharOverride-2">adsum</span>, cu sensul „a fi de faţă, a asista”, constituie explicit declaraţia de intenţii a autorului. Versetele extrase din <span class="CharOverride-2">Noul Testament </span>(Sf. Luca, Sf. Pavel), ce întretaie materialele, au valoarea unor apoftegme creştine, a unor desluşiri de esenţă spirituală. <span class="CharOverride-1">A.</span>, apărut la şapte luni după cererea – formulată în ianuarie – de autorizare respinsă de autorităţi, îşi întregeşte sumarul iniţial prin imprimarea articolului <span class="CharOverride-2">Crede</span>, cenzurat la 8 august, în numărul ce inaugurează seria a doua a cotidianului „Buna Vestire”, din 8 septembrie, la care Constantin Noica va avea o susţinută colaborare în cursul acestui an cu texte ideologice pronunţat legionare. Se poate presupune că <span class="CharOverride-1">A. </span>s-a bucurat de o bună difuzare şi de un viu interes suscitat printre cititori, deoarece între 10 şi 24 august „Universul literar” plasează o etichetă, de dimensiuni vizibile şi bine încadrată în pagină, despre apariţia „numărului unic” al revistei, repetată pentru ediţiile a doua şi a treia.&#9;<span class="semnatura-final" lang="en-US">R.P.</span></p>
		</div>
		<div class="_idGenObjectLayout-1">
			<div id="_idContainer036" class="Basic-Graphics-Frame _idGenObjectStyle-Disabled">
				<div id="_idContainer034" class="Basic-Graphics-Frame">
					<p class="Titlu-Nume-H ParaOverride-2">AARON, <br />Petru Pavel </p>
					<p class="Titlu-mic-DATE ParaOverride-2">(1709, Bistra, j. Alba – 9.III.1764, <br />Baia Mare), <br />cărturar. </p>
				</div>
				<div id="_idContainer035" class="Basic-Graphics-Frame">
					<img class="_idGenObjectAttribute-1" src="01_p_03-79_AaAd-web-resources/image/Image00001_1.jpg" alt="" />
				</div>
			</div>
		</div>
		<div class="_idGenObjectLayout-1">
			<div id="_idContainer037" class="Basic-Text-Frame">
			</div>
		</div>
		<div id="_idContainer038" class="Basic-Text-Frame">
			<p class="Basic-Paragraph"><span class="CharOverride-2">Aaron</span></p>
		</div>
		<div id="_idContainer039" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Aaron</span></p>
		</div>
		<div id="_idContainer040" class="Basic-Text-Frame">
			<p class="Basic-Paragraph"><span class="CharOverride-2">Aaron</span></p>
		</div>
		<div class="_idGenObjectLayout-1">
			<div id="_idContainer041" class="_idGenObjectStyleOverride-1">
				<img class="_idGenObjectAttribute-1" src="01_p_03-79_AaAd-web-resources/image/Image00001.jpg" alt="" />
			</div>
		</div>
		<div id="_idContainer042" class="Basic-Text-Frame">
			<p class="Legenda_BUN"><span class="CharOverride-6">Istoria lui Sofronim și a Haritei cei frumoase</span></p>
		</div>
		<div id="_idContainer043" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Abăluţă</span></p>
		</div>
		<div id="_idContainer044" class="Basic-Text-Frame">
			<p class="Basic-Paragraph"><span class="CharOverride-2">Abăluță</span></p>
		</div>
		<div id="_idContainer045" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">A.B.C.</span></p>
		</div>
		<div id="_idContainer046" class="Basic-Text-Frame">
			<p class="Basic-Paragraph"><span class="CharOverride-2">Abecedar</span></p>
		</div>
		<div class="_idGenObjectLayout-1">
			<div id="_idContainer047" class="_idGenObjectStyleOverride-1">
				<img class="_idGenObjectAttribute-1" src="01_p_03-79_AaAd-web-resources/image/Absolutio_s.jpg" alt="" />
			</div>
		</div>
		<div id="_idContainer048" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Academia</span></p>
		</div>
		<div id="_idContainer049" class="Basic-Text-Frame">
			<p class="Basic-Paragraph"><span class="CharOverride-2">Academia</span></p>
		</div>
		<div class="_idGenObjectLayout-1">
			<div id="_idContainer050" class="_idGenObjectStyleOverride-1">
				<img class="_idGenObjectAttribute-1" src="01_p_03-79_AaAd-web-resources/image/01bw_Societatea_Academica_Romana_(BAR).png" alt="" />
			</div>
		</div>
		<div id="_idContainer051" class="Basic-Text-Frame">
			<p class="Legenda_BUN">Membrii fondatori ai Societății Academice Române</p>
		</div>
		<div id="_idContainer052" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Academia</span></p>
		</div>
		<div id="_idContainer053" class="Basic-Text-Frame">
			<p class="Basic-Paragraph"><span class="CharOverride-2">Academia</span></p>
		</div>
		<div id="_idContainer054" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Academia</span></p>
		</div>
		<div id="_idContainer055" class="Basic-Text-Frame">
			<p class="Basic-Paragraph"><span class="CharOverride-2">Academia</span></p>
		</div>
		<div class="_idGenObjectLayout-1">
			<div id="_idContainer056" class="_idGenObjectStyleOverride-1">
				<img class="_idGenObjectAttribute-1" src="01_p_03-79_AaAd-web-resources/image/3a_b.jpg" alt="" />
			</div>
		</div>
		<div id="_idContainer057" class="Basic-Text-Frame">
			<p class="Legenda_BUN">Ședință a Academiei Române, iunie 1934. Vizită a lui Louis Barthou, ministrul de Externe al Franței</p>
		</div>
		<div id="_idContainer058" class="Basic-Text-Frame">
			<p class="Legenda_BUN">Ședință solemnă a Academiei Române, 1943</p>
		</div>
		<div class="_idGenObjectLayout-1">
			<div id="_idContainer059" class="_idGenObjectStyleOverride-1">
				<img class="_idGenObjectAttribute-1" src="01_p_03-79_AaAd-web-resources/image/2a.png" alt="" />
			</div>
		</div>
		<div id="_idContainer060" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Academia</span></p>
		</div>
		<div id="_idContainer061" class="Basic-Text-Frame">
			<p class="Basic-Paragraph"><span class="CharOverride-2">Academia</span></p>
		</div>
		<div class="_idGenObjectLayout-1">
			<div id="_idContainer062" class="_idGenObjectStyleOverride-1">
				<img class="_idGenObjectAttribute-1" src="01_p_03-79_AaAd-web-resources/image/05b_Academie_sigla.jpg" alt="" />
			</div>
		</div>
		<div id="_idContainer063" class="Basic-Text-Frame">
			<p class="Legenda_BUN">Sediul Academiei Române</p>
		</div>
		<div class="_idGenObjectLayout-1">
			<div id="_idContainer064" class="_idGenObjectStyleOverride-1">
				<img class="_idGenObjectAttribute-1" src="01_p_03-79_AaAd-web-resources/image/06b_Academie_sediu.png" alt="" />
			</div>
		</div>
		<div id="_idContainer065" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Academia</span></p>
		</div>
		<div id="_idContainer066" class="Basic-Text-Frame">
			<p class="Basic-Paragraph"><span class="CharOverride-2">Academia</span></p>
		</div>
		<div class="_idGenObjectLayout-1">
			<div id="_idContainer067" class="_idGenObjectStyleOverride-1">
				<img class="_idGenObjectAttribute-1" src="01_p_03-79_AaAd-web-resources/image/01_grupaj.jpg" alt="" />
			</div>
		</div>
		<div id="_idContainer068" class="_idGenObjectStyleOverride-1">
			<p class="Legenda_BUN">Sesiunea comună a Academiei Române cu Academia Franceză, București, 2001. Stânga sus: Eugen Simion (Președintele Academiei Române), Maurice Druon și Pierre Messmer (Cancelar al Institutului Franței). <br />Dreapta sus: în prim plan, Alain Decaux. Jos: în prim plan, Thierry de Montbrial</p>
		</div>
		<div class="_idGenObjectLayout-1">
			<div id="_idContainer069" class="_idGenObjectStyleOverride-1">
				<img class="_idGenObjectAttribute-1" src="01_p_03-79_AaAd-web-resources/image/Academia_Romana_foto_3_grupaj_2.png" alt="" />
			</div>
		</div>
		<div id="_idContainer070" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Academia</span></p>
		</div>
		<div class="_idGenObjectLayout-1">
			<div id="_idContainer071" class="_idGenObjectStyleOverride-1">
				<img class="_idGenObjectAttribute-1" src="01_p_03-79_AaAd-web-resources/image/02_grupaj.jpg" alt="" />
			</div>
		</div>
		<div id="_idContainer072" class="Basic-Text-Frame">
			<p class="Basic-Paragraph"><span class="CharOverride-2">Academia</span></p>
		</div>
		<div id="_idContainer073" class="_idGenObjectStyleOverride-1">
			<p class="Legenda_BUN">Papa Ioan Paul al II-lea primind însemnele de membru de onoare al Academiei Române</p>
		</div>
		<div class="_idGenObjectLayout-1">
			<div id="_idContainer074" class="_idGenObjectStyleOverride-1">
				<img class="_idGenObjectAttribute-1" src="01_p_03-79_AaAd-web-resources/image/complet_01_Academia_Romana.jpg" alt="" />
			</div>
		</div>
		<div id="_idContainer075" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Academia</span></p>
		</div>
		<div id="_idContainer076" class="Basic-Text-Frame">
			<p class="Basic-Paragraph"><span class="CharOverride-2">Academia</span></p>
		</div>
		<div class="_idGenObjectLayout-1">
			<div id="_idContainer077" class="_idGenObjectStyleOverride-1">
				<img class="_idGenObjectAttribute-1" src="01_p_03-79_AaAd-web-resources/image/07b_manuscrise_Eminescu.png" alt="" />
			</div>
		</div>
		<div id="_idContainer078" class="Basic-Text-Frame">
			<p class="Legenda_BUN">Manuscrisele eminesciene editate de Fundația Națională pentru Știință și Artă a Academiei Române</p>
		</div>
		<div id="_idContainer079" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Academia</span></p>
		</div>
		<div id="_idContainer080" class="Basic-Text-Frame">
			<p class="Basic-Paragraph"><span class="CharOverride-2">Academica</span></p>
		</div>
		<div id="_idContainer081" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Academica</span></p>
		</div>
		<div id="_idContainer082" class="Basic-Text-Frame">
			<p class="Basic-Paragraph"><span class="CharOverride-2">Acasă</span></p>
		</div>
		<div class="_idGenObjectLayout-1">
			<div id="_idContainer083" class="_idGenObjectStyleOverride-1">
				<img class="_idGenObjectAttribute-1" src="01_p_03-79_AaAd-web-resources/image/1276933408Accademia-di-Romania.png" alt="" />
			</div>
		</div>
		<div id="_idContainer084" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Accademia </span></p>
		</div>
		<div id="_idContainer085" class="Basic-Text-Frame">
			<p class="Basic-Paragraph"><span class="CharOverride-2">Acera</span></p>
		</div>
		<div id="_idContainer086" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Acolada</span></p>
		</div>
		<div id="_idContainer087" class="Basic-Text-Frame">
			<p class="Basic-Paragraph"><span class="CharOverride-2">Acosmei</span></p>
		</div>
		<div id="_idContainer088" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Á</span><span class="CharOverride-2">cs</span></p>
		</div>
		<div id="_idContainer089" class="Basic-Text-Frame">
			<p class="Basic-Paragraph"><span class="CharOverride-2">Acsan</span></p>
		</div>
		<div id="_idContainer090" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Acsinteanu</span></p>
		</div>
		<div id="_idContainer091" class="Basic-Text-Frame">
			<p class="Basic-Paragraph"><span class="CharOverride-2">Acsinteanu</span></p>
		</div>
		<div class="_idGenObjectLayout-1">
			<div id="_idContainer092" class="_idGenObjectStyleOverride-1">
				<img class="_idGenObjectAttribute-1" src="01_p_03-79_AaAd-web-resources/image/0d2.png" alt="" />
			</div>
		</div>
		<div id="_idContainer093" class="Basic-Text-Frame">
			<p class="Legenda_BUN">Zaharia Stancu, George Dorul Dumitrescu, George Acsinteanu, N. Crevedia, un prieten comun</p>
		</div>
		<div id="_idContainer094" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Acta</span></p>
		</div>
		<div id="_idContainer095" class="Basic-Text-Frame">
			<p class="Basic-Paragraph"><span class="CharOverride-2">Acterian</span></p>
		</div>
		<div id="_idContainer096" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Acterian</span></p>
		</div>
		<div id="_idContainer097" class="Basic-Text-Frame">
			<p class="Basic-Paragraph"><span class="CharOverride-2">Acterian</span></p>
		</div>
		<div id="_idContainer098" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Acterian</span></p>
		</div>
		<div id="_idContainer099" class="Basic-Text-Frame">
			<p class="Basic-Paragraph"><span class="CharOverride-2">Activitatea</span></p>
		</div>
		<div id="_idContainer100" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Actualitatea</span></p>
		</div>
		<div id="_idContainer101" class="Basic-Text-Frame">
			<p class="Basic-Paragraph"><span class="CharOverride-2">Acţiunea</span></p>
		</div>
		<div id="_idContainer102" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Acţiune</span></p>
		</div>
		<div id="_idContainer103" class="Basic-Text-Frame">
			<p class="Basic-Paragraph"><span class="CharOverride-2">Acum</span></p>
		</div>
		<div class="_idGenObjectLayout-1">
			<div id="_idContainer104" class="_idGenObjectStyleOverride-1">
				<img class="_idGenObjectAttribute-1" src="01_p_03-79_AaAd-web-resources/image/Actiune_si_reactiurrne.png" alt="" />
			</div>
		</div>
		<div id="_idContainer105" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Adam</span></p>
		</div>
		<div id="_idContainer106" class="Basic-Text-Frame">
			<p class="Basic-Paragraph"><span class="CharOverride-2">Adam</span></p>
		</div>
		<div id="_idContainer107" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Adam</span></p>
		</div>
		<div id="_idContainer108" class="Basic-Text-Frame">
			<p class="Basic-Paragraph"><span class="CharOverride-2">Adam</span></p>
		</div>
		<div id="_idContainer109" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Adam</span></p>
		</div>
		<div id="_idContainer110" class="Basic-Text-Frame">
			<p class="Basic-Paragraph"><span class="CharOverride-2">Adamek</span></p>
		</div>
		<div id="_idContainer111" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Adamek</span></p>
		</div>
		<div id="_idContainer112" class="Basic-Text-Frame">
			<p class="Basic-Paragraph"><span class="CharOverride-2">Adamescu</span></p>
		</div>
		<div id="_idContainer113" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Adameşteanu</span></p>
		</div>
		<div id="_idContainer114" class="Basic-Text-Frame">
			<p class="Basic-Paragraph"><span class="CharOverride-2">Adameşteanu</span></p>
		</div>
		<div id="_idContainer115" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Adameşteanu</span></p>
		</div>
		<div id="_idContainer116" class="Basic-Text-Frame">
			<p class="Basic-Paragraph"><span class="CharOverride-2">Adameşteanu</span></p>
		</div>
		<div id="_idContainer117" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Adams-Mureşanu</span></p>
		</div>
		<div id="_idContainer118" class="Basic-Text-Frame">
			<p class="Basic-Paragraph"><span class="CharOverride-2">Adams-Mureşanu</span></p>
		</div>
		<div id="_idContainer119" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Adăscăliţei</span></p>
		</div>
		<div id="_idContainer120" class="Basic-Text-Frame">
			<p class="Basic-Paragraph"><span class="CharOverride-2">Aderca</span></p>
		</div>
		<div id="_idContainer121" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Aderca</span></p>
		</div>
		<div id="_idContainer122" class="Basic-Text-Frame">
			<p class="Basic-Paragraph"><span class="CharOverride-2">Aderca</span></p>
		</div>
		<div id="_idContainer123" class="Basic-Text-Frame">
			<p class="Legenda_BUN">Mihail Ilovici, Sărmanul Klopştock, M. Samarineanul, Camil Baltazar,  Theodor Scarlat, G.M. Zamfirescu, Neagu <br />Rădulescu, colonelul Ghia, George Gregorian, Octav Şuluţiu, Mircea Damian, Mihail Şerban, F.  Aderca, Al. Călinescu</p>
		</div>
		<div class="_idGenObjectLayout-1">
			<div id="_idContainer124" class="_idGenObjectStyleOverride-1">
				<img class="_idGenObjectAttribute-1" src="01_p_03-79_AaAd-web-resources/image/aderca02.jpg" alt="" />
			</div>
		</div>
		<div id="_idContainer125" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Aderca</span></p>
		</div>
		<div id="_idContainer126" class="Basic-Text-Frame">
			<p class="Basic-Paragraph"><span class="CharOverride-2">Aderca</span></p>
		</div>
		<div id="_idContainer127" class="Basic-Text-Frame">
			<p class="Legenda_BUN">Desen de Marcel Iancu</p>
		</div>
		<div class="_idGenObjectLayout-1">
			<div id="_idContainer128" class="_idGenObjectStyleOverride-1">
				<img class="_idGenObjectAttribute-1" src="01_p_03-79_AaAd-web-resources/image/03_Adercsa_F_desen.png" alt="" />
			</div>
		</div>
		<div id="_idContainer129" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Aderca</span></p>
		</div>
		<div id="_idContainer130" class="Basic-Text-Frame">
			<p class="Basic-Paragraph"><span class="CharOverride-2">Aderca</span></p>
		</div>
		<div id="_idContainer131" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Adevărul</span></p>
		</div>
		<div id="_idContainer132" class="Basic-Text-Frame">
			<p class="Basic-Paragraph"><span class="CharOverride-2">Adevărul</span></p>
		</div>
		<div class="_idGenObjectLayout-1">
			<div id="_idContainer133" class="_idGenObjectStyleOverride-1">
				<img class="_idGenObjectAttribute-1" src="01_p_03-79_AaAd-web-resources/image/adevasrul.png" alt="" />
			</div>
		</div>
		<div id="_idContainer134" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Adevărul</span></p>
		</div>
		<div id="_idContainer135" class="Basic-Text-Frame">
			<p class="Basic-Paragraph"><span class="CharOverride-2">Adevărul</span></p>
		</div>
		<div id="_idContainer136" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Adevărul</span></p>
		</div>
		<div id="_idContainer137" class="Basic-Text-Frame">
			<p class="Basic-Paragraph"><span class="CharOverride-2">Adevărul</span></p>
		</div>
		<div class="_idGenObjectLayout-1">
			<div id="_idContainer138" class="_idGenObjectStyleOverride-1">
				<img class="_idGenObjectAttribute-1" src="01_p_03-79_AaAd-web-resources/image/ADEVARUL_LITsERAR_SI_ARTISTIC.jpg" alt="" />
			</div>
		</div>
		<div id="_idContainer139" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Adevărul</span></p>
		</div>
		<div id="_idContainer140" class="Basic-Text-Frame">
			<p class="Basic-Paragraph"><span class="CharOverride-2">Adevărul</span></p>
		</div>
		<div id="_idContainer141" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Adevărul</span></p>
		</div>
		<div id="_idContainer142" class="Basic-Text-Frame">
			<p class="Basic-Paragraph"><span class="CharOverride-2">Adonis</span></p>
		</div>
		<div id="_idContainer143" class="Basic-Text-Frame">
			<p class="Basic-Paragraph ParaOverride-8"><span class="CharOverride-2">Adsum</span></p>
		</div>
	</body>
</html>

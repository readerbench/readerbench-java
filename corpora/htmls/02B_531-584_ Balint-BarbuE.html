<!DOCTYPE html>
<html>
	<head>
		<meta charset="utf-8" />
		<title>02B_531-584__Balint-BarbuE</title>
		<link href="02B_531-584__Balint-BarbuE-web-resources/css/idGeneratedStyles.css" rel="stylesheet" type="text/css" />
	</head>
	<body id="x02B_531-584__Balint-BarbuE" lang="ro-RO">
		<div id="_idContainer036" class="_idGenObjectStyleOverride-1">
			<p class="Heuristica-PRIMUL"><span class="titlu-12">BÁLINT Tibor</span> (12.VI.1932, Cluj – 28.I.2002, Cluj), prozator, traducător. Copilăria grea, petrecută într-o mahala a Clujului, va fi determinantă pentru formarea viziunii literar-artistice a lui <span class="CharOverride-1">B.</span> După studii medii absolvite la Cluj, devine redactor și reporter, mai întâi în orașul natal, la ziarul „Igazság” (era concomitent student la Facultatea de Filologie), apoi la București, la „Falvak Népe” și „Ifjúmunkás”. Se întoarce la Cluj, unde, din 1967, este redactorul revistei pentru copii „Napsugár”. Debutează în presă la revista „Utunk” și editorial în 1963 cu o culegere de nuvele. În 1969 și în 1979 este distins cu Premiul pentru proză al Uniunii Scriitorilor. </p>
			<p class="Heuristica-BASE"><span class="CharOverride-1">B.</span> este un traducător dedicat literaturii române din secolul al XX-lea. A transpus în limba maghiară mai ales acele romane care se apropiau de înclinaţiile sale de prozator: <span class="CharOverride-2">Maidanul cu dragoste</span> de G.M. Zamfirescu (1964), <span class="CharOverride-2">Corigent la limba română</span> de Ion Minulescu (1970), <span class="CharOverride-2">Facerea lumii </span>(1973) și <span class="CharOverride-2">Groapa</span> (1978) de Eugen Barbu, <span class="CharOverride-2">Matei Iliescu</span> de Radu Petrescu (1986). Traducerile sale aduc în orizontul cititorilor maghiari autori români a căror operă era mai puţin cunoscută sau doar parţial publicată în limba maghiară. Din creaţia originală a lui <span class="CharOverride-1">B.</span> au apărut în românește mai multe romane și volume de povestiri, în traduceri semnate de Gelu Păteanu, Veronica Bârlădeanu și Paul Drumaru. </p>
			<p class="Heuristica___mici"><span class="CharOverride-1">Traduceri:</span> G.M. Zamfirescu<span class="CharOverride-2">, Városszéli szerelem </span>[<span class="CharOverride-2">Maidanul cu dragoste</span>], București, 1964; Ion Minulescu, <span class="CharOverride-2">Román nyelvből elégtelen </span>[<span class="CharOverride-2">Corigent la limba română</span>], București, 1970; Eugen Barbu, <span class="CharOverride-2">Világteremtés </span>[<span class="CharOverride-2">Facerea lumii</span>], București, 1973, <span class="CharOverride-2">A gödör </span>[<span class="CharOverride-2">Groapa</span>], București, 1978; Radu Petrescu, <span class="CharOverride-2">Rendhagyó szerelem </span>[<span class="CharOverride-2">Matei Iliescu</span>], București, 1986.</p>
			<p class="Heuristica___m_RPR"><span class="CharOverride-1">Repere bibliografice: </span>Bartis Ferenc, <span class="CharOverride-2">G.M. Zamfirescu, „Városszéli szerelem”</span>, IGZ, 1965, 9; Metz Katalin, <span class="CharOverride-2">Eugen Barbu, „Világteremtés”</span>, IGZ, 1974, 2; Éltető József, <span class="CharOverride-2">Eugen Barbu, „A gödör”</span>, IGZ, 1978, 5; Balotă, <span class="CharOverride-2">Scriitori maghiari</span>, <span class="CharOverride-2">393–401</span>; <span class="CharOverride-2">Rom.</span> <span class="CharOverride-2">magy. ir. lex.</span>, I, <span class="CharOverride-2">129–131</span>; Bartha Zoltán, <span class="CharOverride-2">Bálint Tibor,</span> Budapesta, 1990; Lászlóffy Aladár, <span class="CharOverride-2">Meghalt Bálint Tibor</span>, „Helikon”, 2002, 3; Nicolae Balotă, <span class="CharOverride-2">Bálint Tibor</span>, KOR, 2007, 4. &#9;<span class="Semnatura">O.K.</span></p>
			<p class="Heuristica-PRIMUL"><span class="titlu-12">BALMUȘ, Constantin I.</span> (25.V.1898, Murgeni, j. Vaslui – 13.VII.1957, Geneva), clasicist, traducător. Este fiul Ecaterinei (n. Iacob) și al lui Ioan Balmuș, institutor. Începe școala la Ivești, venind în 1909 la Liceul Internat din Iași, unde în acea vreme erau profesori G. Ibrăileanu, Vasile Bogrea, M. Carp, M. Jacotă, Calistrat Hogaș, Iorgu Iordan ș.a. Absolvind secţia clasică, după război se înscrie la Facultatea de Litere și Filosofie a Universităţii din același oraș, iar în 1920 își ia licenţa în filologie clasică cu <span class="CharOverride-2">magna cum laude</span>. După o scurtă perioadă de profesorat la Liceul Militar din Iași, urmează câteva stagii de specializare în străinătate, la Bonn și Berlin (1922–1924), la Școala Română din Roma (1925–1926). Își susţine doctoratul la Iași, în 1925, cu o lucrare despre tehnica povestirii la Plutarh în<span class="CharOverride-2"> Vieţi paralele,</span> iar pentru docenţă prezintă în 1931 <span class="CharOverride-2">Étude sur le style de Saint Augustin dans „Les Confessions” et „La Cité de Dieu”</span>,<span class="CharOverride-2"> </span>apărut cu un an înainte la Paris. După stagiul de la Roma, publicase cercetarea <span class="CharOverride-2">De Quintiliani fontibus graecis </span>(1927). La Universitatea din Iași, asistent al lui I.M. Marinescu la Catedra de latină, avansat conferenţiar în 1932, devine profesor la Catedra de greacă în 1937, decan în noiembrie 1944 și prorector în 1946–1947. Este transferat în 1948 la Universitatea din București și i se acordă acum mai multe demnităţi: membru al Academiei (1949), rector al Universităţii (1950–1952), director al Muzeului Naţional de Antichităţi, deputat în Marea Adunare Naţională (1948–1952) ș.a. Moartea survine pe când se afla internat într-o clinică din Elveţia, unde a și fost incinerat.</p>
			<p class="Heuristica-BASE">Clasicist cu o pregătire serioasă, de structură enciclopedică, spirit mobil, în perpetuă fervenţă, specialist cu privirea ageră, aţintită spre revigorarea disciplinei sale, dar și literat cu bun gust și înzestrare, <span class="CharOverride-1">B.</span> s-a racordat fericit la orientările mai noi ale filologiei clasice europene. Considerând insuficientă erudiţia pozitivistă, el va fi preocupat îndeosebi de „formele de creaţie și de expresie” la scriitorii greci și latini, căile de acces fiind deopotrivă traducerea și comentarea literaturii antice. Transpune, în 1922, romanul <span class="CharOverride-2">Daphnis și Chloe </span>de<span class="CharOverride-2"> </span>Longos, cea dintâi traducere integrală în limba română (reeditată repetat de-a lungul timpului, ca și alte tălmăciri ale clasicistului), unde „infidelitatea” produce un text meritoriu stilistic. Comentariul din <span class="CharOverride-2">Tehnica povestirii la</span> <span class="CharOverride-2">Plutarchos în „Bioi paralleloi”</span> (1925) își găsește modelul în analiza lui Hippolyte Taine asupra operei lui Titus Livius și urmărește sistematic felul în care istoria se metamorfozează în literatură în <span class="CharOverride-2">Vieţile paralele</span>, clasicistul tinzând să definească nu numai arta lui Plutarh, ci și arta din epoca elenistică. În <span class="CharOverride-2">Étude sur le style de Saint Augustin…,</span> lucrare ce își are locul ei în bibliografia augustiniană, demonstraţia e mai spectaculoasă, mai dezinvoltă; <span class="CharOverride-1">B.</span> verifică ideea că „arta este expresie”, iar în literatură „expresia este stil”, precum și posibilitatea de a-l compara pe scriitorul latin cu mai toate vârstele literaturii, până la contemporaneitate. Căci <span class="CharOverride-1">B.</span> s-a îndreptat spre Antichitate ca un om al secolului al XX-lea, mișcându-se astfel într-un spaţiu a cărui extensie atingea epoca modernă. Interesat și de evoluţia ideilor critice, estetice, este un specialist în artele poetice ale Antichităţii. Tălmăcește <span class="CharOverride-2">Tratatul despre sublim</span> (1935), <span class="CharOverride-2">Tratatul despre stil </span>al lui Demetrios (1943), <span class="CharOverride-2">Poetica</span> lui Aristotel (1957). Transpunerile în românește, făcute cu ediţii critice de prestigiu în faţă, cu versiuni în franceză, italiană ori germană, antrenează interpretări moderne, nu o dată surprinzătoare. Performante sunt și tălmăcirile fragmentelor ilustrative incluse în cele trei tratate. A mai tradus din Carducci (<span class="CharOverride-2">La izvoarele Clitumnului,</span> 1940), iar postum, în 1963, a apărut, publicată prima oară integral în limba română, scrierea <span class="CharOverride-2">Despre vieţile și doctrinele filosofilor</span> a lui Diogene Laerţiu. De o bună apreciere s-au bucurat cursurile universitare ale lui <span class="CharOverride-1">B.</span> (la preluarea Catedrei de greacă de la Iași, lecţia inaugurală, ulterior editată, se intitula <span class="CharOverride-2">Fost-au grecii senini?</span> și urma o idee nietzscheană), precum și seria completă de manuale de limba latină pentru cursurile de gimnaziu și liceu, publicate în colaborare cu Al. Graur, în 1935–1936. Dacă prezenţa în presa interbelică („Viaţa românească”, „Adevărul literar și artistic”, „Favonius”, „Revista Fundaţiilor Regale”, „Jurnalul literar”, „Însemnări ieșene”, „Ethos” ș.a.) prelungește preocupările clasicistului, intrarea pe făgașul publicisticii politice – în 1945 <span class="CharOverride-1">B.</span> devine membru PCR și acceptă să ia conducerea ziarului „Moldova liberă” –, ca și alte câteva atitudini conjuncturale, excesive și nedrepte faţă de confraţi, i-au pecetluit ultimul deceniu de viaţă. Vremea a vrut să selecteze și să păstreze însă chipul cărturarului îndrăgostit de frumuseţea lumii antice.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Tehnica povestirii la Plutarchos în „Bioi paralleloi”,</span> Chișinău, 1925; <span class="CharOverride-2">De Quintiliani</span> <span class="CharOverride-2">fontibus graecis,</span> Iași, 1927; <span class="CharOverride-2">Étude sur le style de Saint Augustin dans „Les Confessions” et „La Cité de Dieu”</span>, Paris, 1930; <span class="CharOverride-2">Fost-au grecii senini?,</span> București, 1938; <span class="CharOverride-2">Tucidide</span>. <span class="CharOverride-2">Concepţia și metoda sa istorică</span>, București, 1956. <span class="CharOverride-1">Traduceri:</span> Longos, <span class="CharOverride-2">Daphnis și Chloe</span>, introd. trad., București, 1922; <span class="CharOverride-2">Tratatul despre sublim,</span> introd. trad., București, 1935; Demetrios,<span class="CharOverride-2"> Tratatul despre stil</span>, introd. trad., Iași, 1943; Aristotel, <span class="CharOverride-2">Poetica</span>, București, 1957; Diogene Laerţiu, <span class="CharOverride-2">Despre vieţile și doctrinele filosofilor</span>, introd. Aram M. Frenkian, București, 1963; ed., I–II, îngr. Ion Acsan și Adelina Piatkowski, pref. Adelina Piatkowski, București, 1997.</p>
			<p class="Heuristica___m_RPR"><span class="CharOverride-1">Repere bibliografice: </span>Călinescu, <span class="CharOverride-2">Opere</span>, I, <span class="CharOverride-2">1264–1267</span>,<span class="CharOverride-2"> </span>II, <span class="CharOverride-2">1102–1107</span>; N.I. Popa, <span class="CharOverride-2">Constantin I. Balmuș</span>, AUI, știinţe sociale, t. III, 1957; Eugen Dobroiu, <span class="CharOverride-2">Constantin Balmuș, clasicistul</span>, în <span class="CharOverride-2">Momente din istoria învăţământului limbilor străine la Universitatea din București</span>, București, 1980, <span class="CharOverride-2">109–116</span>; <span class="CharOverride-2">In memoriam.</span> <span class="CharOverride-2">Constantin I. Balmuș</span>, îngr. Cicerone Călinescu, Traian Diaconescu și Constantin Botez, Iași, 1984; Gavril Istrate, <span class="CharOverride-2">Constantin Balmuș</span>, CL, 2000, 1. &#9;<span class="Semnatura">G.D.</span></p>
			<p class="Heuristica-PRIMUL"><span class="titlu-12">BALMUȘ, Pavel</span> (18.VIII.1944, Sărătenii Noi–Orhei – 12.XII.2014, Chișinău), istoric literar, editor. Este fiul Elisavetei (n. Pallady) și al lui Timofei Balmuș, agricultori. Urmează clasele primare în satul natal (1951–1955), își continuă studiile la Zăhăicanii Vechi (1955–1958) și la Telenești (1958–1961), apoi la Facultatea de Filologie a Universităţii de Stat din Chișinău (1961–1966), după absolvirea căreia este angajat la ziarul „Tinerimea Moldovei”, ulterior la „Moldova socialistă” și la Televiziunea din Chișinău (1966–1968). Parcurge treptele de custode general, secretar știinţific și director adjunct al Muzeului Republican de Literatură „D. Cantemir” din Chișinău (1971–1983), actualul Muzeu al Literaturii Române „Mihail Kogălniceanu”. A fost redactor la editurile Literatura Artistică (1983–1989) și Cartier (2000–2002). Din 1992 este președinte al Societăţii Bibliofililor din Moldova „Paul Mihail”, iar din 1998 conduce Centrul Naţional de Hasdeulogie de pe lângă Biblioteca Municipală „B.P. Hasdeu” din Chișinău. Activează în calitate de cercetător științific la Institutul de Filologie (fostul Institut de Limbă și Literatură, devenit ulterior Institutul de Istorie și Teorie Literară, apoi Institutul de Literatură și Folclor) al Academiei de Știinţe din Chișinău. A debutat în 1965, pe când era student, la revista „Cultura”, cu un text de critică literară. Mai colaborează la „Literatura și arta”, „Nistru”, „Viața Basarabiei”, „Contrafort”, „Limba română”, „Revista de lingvistică și știinţă literară”, „Destin românesc”, „Convorbiri literare”, „România literară”, „Caiete critice”, „Viaţa românească”, „Tomis”, „Dacia literară”, „Magazin bibliologic”, „Revista română” ș.a. </p>
			<p class="Heuristica-BASE"><span class="CharOverride-1">B.</span> a investigat fondurile de documente referitoare la istoria culturii și literaturii românești ale arhivelor din Odessa, Sankt Petersburg, Moscova, București, Cernăuți, Lvov, Kameneț-Podolsk, Vinița, Kiev, punând în circulaţie informaţii inedite sau puţin cunoscute îndeosebi despre literatura și cultura română premodernă și modernă. Editează și prefaţează sau postfațează, cu știința prezentării concentrate, sprijinită frecvent pe valorizarea documentului, volume din scrierile lui Miron Costin, Dosoftei, Dimitrie și Antioh Cantemir, Alecu Donici, Vasile Alecsandri, G. Ibrăileanu, Al. Macedonski, C. Stere, Nicolae Iorga, George Coșbuc ș.a. Deopotrivă o izbândă a celui care zăbovește în biblioteci și arhive pentru a scoate la lumină pagini neștiute, dar și a editorului minuţios este publicarea, în 1996, a unui roman anonim din secolul al XIX-lea, <span class="CharOverride-2">Aglaia. </span>Cercetător cu o acribie specială, atent la text și la individualitatea scrisului unui autor, la o adică și cu o anumită vocaţie detectivistă, indispensabilă în tipul de investigaţie culturală pe care îl practică, <span class="CharOverride-1">B.</span> va realiza în antologia <span class="CharOverride-2">Plagiatul la români </span>(2004) o panoramare a unui fenomen abordat intermitent în ultimele decenii, în fapt fiind vorba de „parada «autorilor cu mintea altora»” (Al. Dobrescu). Este și coautor, iar la majoritatea și coordonator, al culegerilor colective <span class="CharOverride-2">Pagini din istoria culturii și literaturii moldovenești </span>(1979), <span class="CharOverride-2">Pro Fide et Patria. Contribuţii la studierea vieţii și activităţii familiei Hâjdău – Hasdeu</span> (2002), <span class="CharOverride-2">Texte uitate...</span> (III–IV, 2004–2005), <span class="CharOverride-2">Ipostaze ale literaturii române vechi și premoderne (secolele XVI–XVIII) </span>(2007), <span class="CharOverride-2">Dimitrie Cantemir. Dimensiuni ale universalităţii </span>(2008) ș.a. În cercetările sale un loc aparte îl ocupă „dinastia” de cărturari basarabeni Hâjdău – Hasdeu, despre care scrie cu pasiune, punând în pagină nu numai „istoria” protagoniștilor, ci și „istoria” epocii, complicate ambele și deseori încărcate de dramatism.</p>
			<p class="Heuristica___mici"><span class="CharOverride-1">SCRIERI:</span><span class="CharOverride-2"> Studii și materiale despre Alexandru și Boleslav Hâjdeu</span> (în colaborare cu Vasile Ciocanu), Chișinău, 1984; <span class="CharOverride-2">Moștenirea literar-spirituală a dinastiei de cărturari Hâjdău – Hasdeu în bibliotecile chișinăuene </span>(în colaborare), Chișinău, 2007.<span class="CharOverride-1"> Ediţii:</span> B.P. Hasdeu,<span class="CharOverride-2"> Principii de lingvistică</span>, Chișinău, 1974,<span class="CharOverride-2"> Publicistică din ziarul „Traian”. 1869–1870</span>, postfața edit., Chișinău, 1998 (în colaborare cu Gabriel Mumjiev); Alexandru Hâjdeu,<span class="CharOverride-2"> Izbrannoe</span>, Chișinău, 1986 (în colaborare),<span class="CharOverride-2"> Domnia Arnăutului</span>, Chișinău, 1987,<span class="CharOverride-2"> Clipe de inspiraţie</span>, Chișinău, 2004; Dimitrie Cantemir,<span class="CharOverride-2"> Descrierea Moldovei</span>, Chișinău, 1988; Antioh Cantemir,<span class="CharOverride-2"> Satirî i drughie stihotvorenîe socineniia – Satire și alte poetice compuneri</span>, ed. bilingvă, postfaţa edit., Chișinău, 1988; Alexandru Donici,<span class="CharOverride-2"> Fabule</span>, postfaţa edit., Chișinău, 1988; Miron Costin,<span class="CharOverride-2"> Opere</span>, pref. Vladimir Beșleagă, postfaţa edit., Chișinău, 1989 (în colaborare cu Svetlana Korolevschi); Dosoftei,<span class="CharOverride-2"> Opere poetice</span>, postfaţa edit., Chișinău, 1989;<span class="CharOverride-2"> Aglaia. Roman anonim din secolul al XIX-lea</span>, introd. Dan Mănucă, pref. Ion Varta, postfaţa edit., Chișinău, 1996; C. Stere, <span class="CharOverride-2">Publicistică</span>, Chișinău, 2006; Nicolae Iorga, <span class="CharOverride-2">Adevărul asupra trecutului și prezentului Basarabiei (1914–1940)</span>, pref. edit., București, 2008. <span class="CharOverride-1">Antologii:</span><span class="CharOverride-2"> Antologia poeziei vechi moldovenești</span>, Chișinău, 1986; <span class="CharOverride-2">Antologia poeziei moderne moldovenești</span>, Chișinău, 1988;<span class="CharOverride-2"> Un veac de aur în Moldova. 1643–1743. Contribuţii la studiul culturii și literaturii române vechi</span>, coordonator Virgil Cândea, Chișinău–București, 1996 (în colaborare); <span class="CharOverride-2">Plagiatul la români</span>, pref. Dan C. Mihăilescu, introd. edit., Chișinău, 2004.</p>
			<p class="Heuristica___m_RPR"><span class="CharOverride-1">Repere bibliografice: </span>Cimpoi, <span class="CharOverride-2">Ist. lit. Basarabia</span>, <span class="CharOverride-2">276</span>; Liviu Papuc, <span class="CharOverride-2">Despre Hasdeu</span>, CL, 2003, 3; Ion Madan, <span class="CharOverride-2">Pavel Balmuș</span>, „Calendarul național 2004” (Chișinău); Haralambie Corbu, <span class="CharOverride-2">Pavel Balmuș la 60 de ani</span>, RLSL, 2004, 4–6; Al. Dobrescu, <span class="CharOverride-2">Parada „autorilor cu mintea altora”</span>, IIȘ, 2005, 4; Ciocanu, <span class="CharOverride-2">Vase comunicante</span>, <span class="CharOverride-2">247–351</span>;<span class="CharOverride-2"> </span>Ion Nuţă, <span class="CharOverride-2">„Plagiatul la români”</span>, ATN, 2007, 2; Burlacu, <span class="CharOverride-2">Texistenţe</span>, I, <span class="CharOverride-2">197–200</span>; Vitalie Răileanu,<span class="CharOverride-2"> Chei pentru labirint</span>, Chișinău, 2009, <span class="CharOverride-2">116–119</span>; <span class="CharOverride-2">Dicţ. Chișinău</span>, <span class="CharOverride-2">26–27. </span><span class="CharOverride-2">&#9;</span><span class="Semnatura">Vl.C., A.Bn</span><span class="CharOverride-2">.</span></p>
			<p class="Heuristica-PRIMUL"><span class="titlu-12">BALOȘ, Olimpiu</span><span class="CharOverride-1"> </span>(24.X.1950, Begheiţi–Torac, Serbia – 4.VI.2008, Torac, Serbia), poet, jurnalist. Este fiul Floricăi (n. Drăgoi) și al lui Todor Baloș, preot. Învaţă la liceul în limba română din Vârșeţ, apoi la Facultatea de Filologie din cadrul Universităţii din București (1970–1974). După absolvire e redactor la Radio Novi Sad (1974–1980), profesor la Școala „George Coșbuc” din Begheiţi-Torac (1980–2008). Fondează revista „Lumina torăceană” și revista școlară „Litera”. Debutează cu versuri în 1967 la „Libertatea”, iar editorial cu volumul <span class="CharOverride-2">Lebăda de bronz</span>, apărut în 1971. Mai colaborează la „Cronica”, „Familia”, „Floare de latinitate”, „Književna reč”, „Književne novine”, „La battana” „Luceafărul”,<span class="CharOverride-2"> </span>„Lumina”, „Magyar Szó”, „Orizont”, „Polja”, „Ruske slovo”, „România literară”, „Tribuna tineretului”, „Transilvania”, „Ulaznica” ș.a. E prezent în mai multe antologii de poezie apărute în România.</p>
			<p class="Heuristica-BASE"> Pe de o parte influenţat de literatura română din România, iar pe de altă parte de literatura sârbă, <span class="CharOverride-1">B. </span>a reușit să se impună cu o poezie ambiţioasă, proaspătă. El e considerat unul dintre cei mai de seamă reprezentanţi ai unui nou fenomen literar din Voivodina, numit de Radu Flora „teribilism”. Placheta <span class="CharOverride-2">Între două coperte </span>(1995) adună versuri de meditaţie asupra sensurilor existenţiale, exprimând sentimentele asupra destinului neamului său izolat, în pericol de dispariţie. Lumea proiectată aici trăiește o viaţă în care totul trece „accelerat și sumbru”. Tonul general al liricii este de o intensă melancolie, indiferent care este toposul ales: râul Bega, satul Torac, marea, camera, orașele cu pâine de smog, bulevardele astmatice, crâșmele zorilor, Gara de Nord, baruri, cartierul 91, piaţa etc., toate generatoare de neliniște și deseori pervertitoare. Între cele „două coperte” trăiesc oameni îngânduraţi, „citadini” care se bazează pe belșugul de la sate pentru a supravieţui: „Citadinii/ își lasă rădăcina/ la sat.// Citadinii/ încarcă cartofii, / curca,/ în spatele mașinii” și pleacă „cu cravata la gât/ și ochii în curcă” (<span class="CharOverride-2">Citadinii</span>). La oraș bate „vântul prin buzunare”, iar „capul se plimbă/ prin furtună”, cu gândul mereu întors nostalgic spre locul natal. Poetul preia, ironic, stereotipuri, de pildă cel conform căruia „caracterul se ţine legat de cravată” (<span class="CharOverride-2">Fără cravată nu ai ţinută</span>), pe când avuţia celor de la sat ar fi „caierul în furcă/ [...] / limba, portul și crucea,/ suflete brăzdate,/ îmbrăcate/ în haine albe de cânepă,/ cu picioare-nvineţite” (<span class="CharOverride-2">Descălecatul</span>). Secvenţe prozaice, restituind cenușiul cotidian, asamblate „într-un mozaic tematic” și de perspective, întâlnite îndeobște la optzeciști, sunt puse în pagină evocativ sau direct confesiv. Inserţia ironică trimite, fără ocolișuri, la poemul lui Marin Sorescu despre Shakespeare. În jur cresc copii „zămisliţi de nori,/ copiii fumurilor”, între „blocuri devastate” ei își pierd destinul și nu vor iubi niciodată și nici nu vor crește. E aici simbolul unei lumi care își pierde iremediabil speranţa. Și totuși, „timpul ce azi ne moare” este un vers cu valoare de leitmotiv la <span class="CharOverride-1">B.</span>, vorbind despre alt orizont. Volumul <span class="CharOverride-2">Între două coperte </span>descoperă și redescoperă o neîntreruptă dorinţă de evadare din viaţa reală, care tinde să se destrame, o sete nestinsă după mult așteptata lumină.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Lebăda de bronz</span>,<span class="CharOverride-2"> </span>Pančevo, 1971; <span class="CharOverride-2">A lăcrimat o frescă</span>,<span class="CharOverride-2"> </span>Pančevo, 1976; <span class="CharOverride-2">Supa de duminică</span>,<span class="CharOverride-2"> </span>Pančevo, 1982; <span class="CharOverride-2">Piatra</span>,<span class="CharOverride-2"> </span>Pančevo, 1989; <span class="CharOverride-2">Între două coperte</span>,<span class="CharOverride-2"> </span>Pančevo, 1995; <span class="CharOverride-2">Sub geana cerului</span>,<span class="CharOverride-2"> </span>Pančevo, 1999; <span class="CharOverride-2">Versuri pentru mileniul trei</span>,<span class="CharOverride-2"> </span>Pančevo, 2003. </p>
			<p class="Heuristica___m_RPR"><span class="CharOverride-1">Repere bibliografice: </span>Popa, <span class="CharOverride-2">Lit. rom. Voivodina</span>, <span class="CharOverride-2">263</span>–<span class="CharOverride-2">266</span>; Vasa Barbu, <span class="CharOverride-2">Cu un ochi spre trecut, iar cu celălalt spre azi</span>,<span class="CharOverride-2"> </span>„Tinereţea”, 2004, 2; Agache, <span class="CharOverride-2">Lit. rom. ţările vecine</span>, <span class="CharOverride-2">270</span>;<span class="CharOverride-2"> Olimpiu Baloș (1920–2008)</span>,<span class="CharOverride-2"> </span>„Lumina”, 2008, 3–4 (grupaj special); Carmen Dărăbuș, Virginia Popovici, <span class="CharOverride-2">Literatura de limba română din Serbia și antropologia culturală</span>,<span class="CharOverride-2"> </span>Cluj-Napoca – Novi Sad, 2012, <span class="CharOverride-2">121–128</span>; Marina Ancaiţan, <span class="CharOverride-2">Rostirea continuă</span>,<span class="CharOverride-2"> </span>Pančevo, 2012, <span class="CharOverride-2">64–70</span>. &#9;<span class="Semnatura">V.P. </span></p>
			<p class="Heuristica-PRIMUL"><span class="titlu-12">BALOTĂ, Bianca</span> (8.VIII.1936, Focșani – 28.IX.2005, Nisa, Franţa), prozatoare. Este fiica Elisabetei (n. Stavăr) și a lui Petre Marcu, ofiţer de carieră, și soţia lui Nicolae Balotă. Din 1944 se stabilește cu familia la Brașov, unde termină școala elementară și liceul. Între 1954 și 1959 urmează la București cursurile Facultăţii de Filologie, secţia literatură și critică literară. În perioada 1959–1972 lucrează ca ziaristă și ca redactor de carte la Editura pentru Literatură (din 1969 devenită Minerva), secţia „Biblioteca pentru toţi”. Din 1979 pleacă din ţară, întâi la München, apoi la Tours și Paris, unde Nicolae Balotă este invitat ca profesor, stabilindu-se la Paris în 1981; din 2001 își schimbă reședinţa la Nisa. Debutează editorial cu <span class="CharOverride-2">Mașina de fugit în lume</span> (1969). A colaborat cu articole, cronici literare, schiţe și povestiri la „Astra”, „Luceafărul”, „România literară”, „Apostrof”, „Familia”, „Steaua” ș.a. A tradus, în colaborare cu Nicolae Balotă, romane istorice precum <span class="CharOverride-2">Maria Stuart</span> de Stefan Zweig.</p>
			<p class="Heuristica-BASE"><span class="CharOverride-2">Mașina de fugit în lume, </span>primul volum publicat de <span class="CharOverride-1">B</span><span class="CharOverride-3">.</span><span class="CharOverride-2">,</span> este alcătuit din șapte nuvele, ordonate ca un bildungsroman cu implicaţii autobiografice, urmărind trecerea de la vârsta copilăriei la cea a adolescenţei. Întâmplările și personajele, deși mărunte, capătă importanţă prin relevanţa lor în plan psihologic, prin impactul asupra eului-narator, „efectul” autobiografic fiind potenţat prin folosirea persoanei întâi. Relaţia problematică a eului cu ceilalţi (părinţi, prieteni, iubit), cu lumea („realitatea” de ordin ontologic, istoric, social) și cu sine constituie tema nuvelelor, dar și a întregii proze scrise de <span class="CharOverride-1">B</span>. Se confruntă în această carte, ca și în următoarele, „perechi” antagonice de lumi: lumea copilăriei și a adolescenţei cu lumea maturităţii, realitatea interioară cu realitatea exterioară, „lumea veche”, de dinainte de război, cu lumea nouă (a „omului nou” preconizat de comunism). Se configurează un model, ideal și iluzoriu, al autenticităţii, recuperabil doar prin intermediul memoriei sau al imaginaţiei, de unde evazionismul eului narativ și cultul originilor (casa, orașul bunicilor sau al părinţilor ca spaţiu aproape mitic, copilăria ca timp paradisiac). <span class="CharOverride-2">Minunaţii cai verzi</span>, ultima nuvelă și cea mai valoroasă, prezintă întâlnirea feminităţii cu pasiunea, inaugurând tema cuplului, centrală în scrierile ulterioare. Firul epic este abil condus, psihologicul evoluând adesea spre oniric. Nuvela este un amalgam de fragmente de realitate interioară și „exterioară”, o succesiune de revelaţii și întâmplări minore din biografia unui eu feminin deopotrivă intelectual și stihial. <span class="CharOverride-2">Bal la regina Portugaliei</span> (1979) conţine două microromane, unul de mai mică întindere, <span class="CharOverride-2">Străbunica Hedviga</span>, și cel care dă titlul volumului. Ambele, construite pe principiul povestirii în povestire și al ocolurilor narative, se circumscriu modelului romanului total al anilor ’70, combinând analiza psihologică, epicul obiectiv, fresca socială și cronica de familie. <span class="CharOverride-2">Străbunica Hedviga</span>, mic roman de familie, e dominat de figura masivă a străbunicii, personaj înzestrat cu atributele unei făpturi mitice și simbolice pentru lumea așezată, solidă de dinainte de război, lumea din care provine „eroina” romanului. <span class="CharOverride-2">Bal la regina Portugaliei</span> se desfășoară pe două planuri narative, care se intersectează prin intermediul personajelor și al acţiunii, dar mai ales prin problematică. Ene Șerban, personajul masculin, este prototipul cuceritorului, parvenitul anilor ’50, șeful unei instituţii culturale, promovat încet dar sigur în funcţii de conducere. Raluca, personajul feminin central, provenind dintr-o familie „bună”, interesează mai ales din punct de vedere al biografiei interioare: relaţia de cuplu, prietenele și experienţa legăturii cu un fascinant psihiatru, care improvizează, pentru grupul de prieteni, „balul la regina Portugaliei”, un fel de petreceri-carnaval, spectacole care creează spaţii ale libertăţii și imaginaţiei debordante. Totul nu este însă decât iluzie, simplu joc: doctorul va pleca în străinătate și i se va pierde urma. Romanul <span class="CharOverride-2">Zăpada de-altădată</span> (1994), superior valoric, abandonează tematica socială de fond, concentrându-se asupra intersectării, întâmplătoare, dintre două destine și personaje: bărbatul și femeia. Ritmul este alert, notaţiile rapide, dense, epicul solid. Construcţia este interesantă: juxtapunerea de planuri și perspective narative, corespunzând celor două personaje, „ea” și „el”, și celor două timpuri, prezentul (ajunul Revelionului) și trecutul (fragmente din biografiile protagoniștilor alternând cu fragmente din viaţa unor personaje-satelit). Romanul are farmecul unei povestiri poliţiste bine scrise, dar și al unei <span class="CharOverride-2">romance</span> în cheie simbolică; reîntâlnirea din final a celor doi coincide cu regăsirea unei stări de graţie, cu recuperarea adevăratei zăpezi, a „zăpezii de-altădată” din orașul copilăriei – a „zăpezilor mele”, cu alte cuvinte, cu recuperarea sinelui autentic.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Mașina de fugit în lume</span>, București, 1969; ed. definitivă, București, 2007; <span class="CharOverride-2">Bal la regina Portugaliei</span>, București, 1979; ed. București, 2003; <span class="CharOverride-2">Zăpada de-altădată</span>, București, 1994; <span class="CharOverride-2">Micul palat baroc</span>, București, 1999;<span class="CharOverride-2"> Străbunica Hedviga</span>, București, 2002. </p>
			<p class="Heuristica___m_RPR"><span class="CharOverride-1">Repere bibliografice: </span>Platon Pardău, <span class="CharOverride-2">Patosul obiectiv</span>, RL, 1979, 18; Radu Mareș, <span class="CharOverride-2">Un nume nou: Bianca Balotă</span>, TR, 1979, 39; Emil Manu, <span class="CharOverride-2">„Bal la regina Portugaliei”</span>, SPM, 1979, 446; Barbu Cioculescu, <span class="CharOverride-2">În căutarea timpului ascuns</span>, LCF, 2000, 4; Roxana Răcaru, <span class="CharOverride-2">Dantelărie de cristal</span>, RL, 2000, 14; Petraș, <span class="CharOverride-2">Cărţile</span>, <span class="CharOverride-2">124–126</span>; Dora Pavel, <span class="CharOverride-2">Poveștile Biancăi</span>, APF, 2005, 10; Barbu Cioculescu, <span class="CharOverride-2">Bal, în paginile Biancăi Balotă</span>, RL, 2006, 3. &#9;<span class="Semnatura">R.D.</span></p>
			<div class="_idGenObjectLayout-1">
				<div id="_idContainer002">
					<div id="_idContainer000" class="Basic-Text-Frame">
						<p class="Titlu-Nume-H"><span class="titlu-12">BALOTĂ, Nicolae</span> </p>
						<p class="Titlu-mic-DATE">(26.I.1925, Cluj – 20.VIII.2014, Nisa, Franța), critic literar, eseist, estetician. </p>
					</div>
					<div id="_idContainer001" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02B_531-584__Balint-BarbuE-web-resources/image/Balot__Nicolae.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Adelinei (n. Dragoman), de origine armeană pe linie paternă, și al lui Gheorghe Balotă, avocat. Urmează cursurile primare și gimnaziale în Cluj, la Școala „Avram Iancu” (1931–1935) și la Liceul „George Bariţiu” (1935–1940). Ca urmare a cedării Transilvaniei de Nord către Ungaria, familia lui <span class="CharOverride-1">B.</span> părăsește orașul natal, iar tânărul își continuă studiile la Liceul „Sfântul Vasile cel Mare” din Blaj (1940–1941), ulterior la Liceul „Gheorghe Lazăr” din Sibiu (1941–1943). După absolvirea liceului, se înscrie la Facultatea de Litere și Filosofie a Universităţii din Cluj, aflată în refugiu la Sibiu. În perio&#173;ada studenției activează ca membru al Cercului Literar, debutează în ziarul naţional-ţărănist „România nouă” (septembrie 1944), unde lucrează și ca redactor, și colaborează la „Revista Cercului Literar” (cu o cronică la volumul <span class="CharOverride-2">Între două lumi</span> al lui Mihai Ralea). După terminarea războiului, revine în orașul natal și devine, în 1947, licențiat în filosofia culturii, psihologie, limba și literatura franceză. Numit preparator la Institutul de Psihologie al Universităţii din Cluj, este arestat în toamna anului 1948 pentru „deţinere și răspândire de material subversiv”. După eliberare (1949), își pierde postul de la Universitate și activează intermitent ca pedagog, cercetător la Institutul de Lingvistică din Cluj și bibliotecar. În ianuarie 1956 este din nou arestat și, după nouă luni de anchetă, condamnat la șapte ani de închisoare pentru „înaltă trădare”, în calitate de coautor al unui memoriu cu conținut anticomunist, care informa opinia publică din Occident despre abuzurile regimului. Efectuează perioada de detenție în închisorile de la Jilava, Făgăraș, Gherla, Pitești, Dej, iar în 1962 i se stabilește domiciliu forţat în satul Lătești din Bărăgan. După grațierea colectivă din aprilie 1964, revine în viața literară, publicând articole în paginile revistelor „Familia” (unde este și redactor), „Steaua”, „Luceafărul”, „Secolul 20”, „Gazeta literară”, „Contemporanul” ș.a. Debutează în volum cu <span class="CharOverride-2">Euphorion </span>(1969) și își susține doctoratul la Cluj, sub coordonarea lui Liviu Rusu, cu o teză ce va fi publicată sub titlul <span class="CharOverride-2">Lupta cu absurdul</span> (1971; Premiul Academiei RSR). În perioada 1969–1971 ţine cursuri de literatură universală și comparată la Universitatea din București, ca suplinitor al lui Sorin Alexandrescu, iar în 1971 este angajat cercetător la Institutul de Istorie și Teorie Literară „G. Călinescu” al Academiei. Începând cu 1977 este profesor invitat la Institutul de Studii Sud-Est Europene (Südosteuropa-Gesellschaft) din München și tot aici predă cursuri de literatură română și comparată la Universitatea „Ludwig Maximilian”. În 1981 se stabilește în Franța, unde predă la universitățile din Tours și Le Mans. Colaborator al postului de radio Europa Liberă, obține în 1987 azil politic în Franța, iar în 1990 cetățenia franceză. După 1989, revenind periodic în România, ține cursuri de literatură comparată la universităţile din Cluj-Napoca și București. Este distins cu titlul <span class="CharOverride-2">doctor honoris causa</span> al universităților din Cluj-Napoca (2003), Sibiu (2003) și Baia Mare (2006). În 1998 i s-a acordat Premiul Național pentru Literatură. A fost căsătorit cu prozatoarea Bianca Balotă.</p>
			<p class="Heuristica-BASE">După o activitate publicistică neglijabilă la mijlocul deceniului al cincilea, ca membru al Cercului Literar de la Sibiu, <span class="CharOverride-1">B.</span> s-a afirmat în calitate de critic literar în a doua jumătate a anilor ’60, în climatul polemicilor dintre „călinescieni” și „anticălinescieni”. Pozițiile teoretice ale autorului, care se manifesta deja ca un intelectual pe deplin format, cu o solidă cultură umanistă, sunt condensate în secțiunea <span class="CharOverride-2">Pentru o nouă direcție în critica literară</span> din volumul de debut, <span class="CharOverride-2">Euphorion</span>, care propune un concept de critică de la care nu se va mai abate de-a lungul întregii sale activități. Cel puțin trei sunt elementele acestei formule: mai întâi, cultivarea consecventă a eseului, ca expresie a unui mod de gândire antidogmatic, care, deși aspiră la o coerență superioară, refuză să se subordoneze metodologiilor dominante ale epocii; apoi, afinitatea pentru o „critică hermeneutică” care, fără a nega principial importanța normativului, denunță „rigoarea justițiară” în numele „subtilității” interpretative; în sfârșit, contestarea supremației „esteticului” în cadrul fe&#173;nomenului artistic, ceea ce ar legitima o „critică antropologică”, aptă să dea seama de diversitatea valorilor cognitive, etice și – mai ales – religioase ce populează literatura. Un atare program își găsește confirmarea în opțiunile analitice și axiologice ale criticului. Astfel, analizele lui <span class="CharOverride-1">B. </span>se orientează aproape exclusiv pe dimensiunea semantică a operei de artă, neglijând constant aspecte precum compoziția, stilul sau perspectiva narativă a textelor comentate. Pentru el, „o poezie ni se înfățișează cu caracterul enigmatic al unui text hieroglific”, care se cere mereu descrifrat, dezambiguizat, „revelat”. De aici rafinamentul interpretărilor criticului, dar și riscul suprainterpretărilor și, prin ricoșeu, al omogenizării textelor prin exces de „hieroglific”, în detrimentul diversității formulelor literare care le subîntind. Criticul privește literatura ca pe un discurs cvasifilosofic, eventual ca pe câmp de interogații și răspunsuri la problemele fundamentale ale ființei umane, cu o propensiune aparte către dimensiunea lor religioasă. Această atitudine se verifică, de pildă, în taxonomia pe care o propune în eseul <span class="CharOverride-2">Hermes sau Voința de obscuritate în poezia nouă</span>, care pornește de la premisa că, asumându-și ca obiect unic „numenul”, lirica modernă ar propune o „nouă gnoză”, ipostaziată prin trei categorii: „poezia <span class="CharOverride-2">anti-poesis</span>-ului” (Arthur Rimbaud, suprarealismul, Alfred Jarry, Henri Michaux), „poezia <span class="CharOverride-2">hermetică</span>” (Stéphane Mallarmé, Paul Valéry, Ion Barbu) și „poezia <span class="CharOverride-2">hermeneutică</span>” (de la Friedrich Hölderlin, R.M. Rilke și Lucian Blaga la Ștefan Aug. Doinaș, Ioan Alexandru și Nichita Stănescu). Oarecum previzibil, preferințele criticului se îndreaptă spre ultima categorie, care „oferă posibilitatea unei soteriologii poetice, lirica oferindu-se adesea ca o doctrină mântuitoare”. Asemenea afinități transpar și în volumul <span class="CharOverride-2">Arte poetice ale secolului XX</span> (1976), care discută concepțiile unor poeți (Tudor Arghezi, Lucian Blaga, Ion Barbu, Ion Pillat, Al. A. Philippide, Ilarie Voronca, Dan Botta, Mihai Beniuc, Radu Stanca) și critici români (Paul Zarifopol, Pius Servien, Vasile Pârvan, Tudor Vianu, G. Călinescu, Vladimir Streinu, Liviu Rusu, Edgar Papu, Ion Biberi), precum și câteva poetici consacrate din prima jumătate a secolului trecut (futurismul, ex&#173;presionismul, Dada, suprarealismul, Benedet&#173;to Croce, Henri Bremond, Paul Valéry, Paul Claudel, T.S. Eliot). Deși exegetul își exprimă destul de voalat rezervele, sunt vizibile mefiența cu care întâmpină „poezia pură” a lui Bremond (unde „riscul cel mai grav e al unei reduceri a poeziei la <span class="CharOverride-2">tăcere</span>”), precum și empatia din comentariile consacrate lui Claudel și Eliot (poeți care, deși nu s-au retras în „penumbra monahală, austeră, a anonimatului”, „au propovăduit depersonalizarea, inexprimarea de sine” ca „substitut estetic al asceticei renunțări la eul detestabil”). De altfel, se constată încă din <span class="CharOverride-2">Euphorion</span> un șablon interpretativ (cu implicații valorice) al criticii lui <span class="CharOverride-1">B.</span>, care caută în mod constant o coerență de ordin superior a textului, văzută ca expresie a unui plan transcendent, iar atunci când aceasta e problematică, exegetul fie sancționează lipsa ei, fie caută să o acrediteze în pofida textului însuși. Semnificativă pentru prima categorie este necrologul <span class="CharOverride-2">Thomas Mann, un ales?</span>, care condamnă pe o tonalitate cvasimistică „alegerile” și poetica scriitorului german: „El n-a recunoscut grația, s-a închis în fața inspirației; el a negat ceea ce în el însuși era mare (<span class="CharOverride-2">in se magnum est</span>), eternul din el și, dintr-o falsă pudoare, a îmbrăcat totul într-o pâslă ironică. Opera acestui obsedat al «alegerii» trădează prezența subversiv-ironică a demoniei”. În schimb, demersul de a reface o prezumtivă coerență a textului se întâlnește, în grade diferite, în comentariile consacrate absurdului din literatura contemporană. Dintre acestea, <span class="CharOverride-2">Lupta cu absurdul</span> reprezintă, probabil, cel mai compact – sub raport metodologic – volum al lui <span class="CharOverride-1">B.</span> Înțelegând absurdul ca pe un „fenomen de criză”, exegetul încearcă să realizeze aici, prin conectarea „schismei organismului social” cu „schisma sufletului” (în termenii lui Arnold Toynbee), o alianță improbabilă între critica valorilor occidentale din unghiul <span class="CharOverride-2">Geistesgeschichte</span> și șabloanele marxism-leninismului. După ce-i identifică absurdului o serie de „strămoși literari” (satira antică, „absurdul” premodern, „literatura onirică”, „grotescul baroc”, „ironia romantică” și „iraționalismul poetic”), precum și trei precursori (Lewis Carroll, Alfred Jarry și Christian Morgenstern), <span class="CharOverride-1">B. </span>se oprește pe larg asupra a cinci experiențe definitorii pentru acest tip de literatură (Franz Kafka, dadaismul, Albert Camus, Eugen Ionescu și Samuel Beckett). Deși exegetul critică o serie de poziții „defetiste” sau pur și simplu sceptice ale autorilor comentați, scopul său pare să fie, în ultimă instanță, validarea acestei forme de artă ca o modalitate de expresie a unui anume umanism sau chiar a unui spirit militant: „Subversiunea expresiei reprezintă în cele din urmă o conversiune a ei. Revelarea absurdului, a nonsensurilor implică lupta cu absurdul”. Nu mai puțin concludentă e monografia <span class="CharOverride-2">Urmuz</span> (1970), unde prozatorul interbelic e considerat nu atât un „<span class="CharOverride-2">premergător</span> al avangardei”, cât un „precursor” al literaturii absurdului. Dincolo de această încadrare, <span class="CharOverride-1">B.</span> efectuează poate cea mai detaliată cartografiere a imaginarului urmuzian, analizând succesiv „caracterele” din <span class="CharOverride-2">Pagini bizare</span>, „obsesia zoologică”, „omul mecanomorf”, rolul obiectelor insolite, vestimentația burlescă, jocurile de perspectivă, spațiul închis, călătoriile personajelor, erotica, elementele sadomasochiste, vina ș.a. Absurdul tinde să fie convertit și aici în sacru, dar, cum „transcendența vidă” a prozatorului interzice accesul la dimensiunea divinului, exegetul mizează pe cartea demonicului: „Lumea lui Urmuz pare să fie vrăjită, o lume în care un duh rău, prin procedee magice, a provocat metamorfoze, răsturnări, mutații în contra firii. Totul constituie un scenariu apocaliptic”. În critica lui <span class="CharOverride-1">B.</span> judecata de valoare rămâne frecvent în suspensie, ducând la o anumită nivelare a valorilor. Cel mai clar se observă acest lucru în tratarea contemporanilor. Astfel, în secțiunile <span class="CharOverride-2">Addenda </span>din <span class="CharOverride-2">Labirint</span> (1970) și <span class="CharOverride-2">Prozatori români contemporani</span> din <span class="CharOverride-2">Universul prozei</span> (1976), sunt analizați cu același entuziasm nediferențiat Ștefan Bănulescu, Fănuș Neagu, Al. Ivasiuc și D.R. Popescu, dar și Ovidiu Constantinescu (<span class="CharOverride-2">Sfârșit de spectacol</span> este un „ex&#173;celent roman”), Iulian Neacșu („un dăruit al limbii”) și Dominic Stanca. Tocmai de aceea, criticul e mai eficient atunci când se află pe terenul valorilor deja consacrate. De exemplu, volumul <span class="CharOverride-2">De la Ion la Ioanide. Prozatori români ai secolului XX</span> (1974; Premiul Uniunii Scriitorilor) cuprinde o suită de unsprezece eseuri consacrate lui Liviu Rebreanu, Nicolae Iorga, Vasile Pârvan, G. Ibrăileanu, M. Blecher, Gib I. Mihăescu, Pavel Dan, Al. A. Philippide, V. Voiculescu, Urmuz și G. Călinescu. Dacă unele capitole (precum acelea despre Urmuz și Philippide) continuă preocupări mai vechi, altele constituie contribuții decisive la impunerea sau reinterpretarea scriitorilor comentați. Astfel, eseul <span class="CharOverride-2">Rebreanu sau Vocația tragicului</span> combate prejudecata – alimentată chiar de autorul <span class="CharOverride-2">Răscoalei </span>– că el ar fi un prozator „lipsit de imaginație”. <span class="CharOverride-1">B.</span> identifică și comentează o serie de nuclee simbolice din <span class="CharOverride-2">Ion </span>și din <span class="CharOverride-2">Pădurea spânzuraților</span> (pământul, toamna, cromatica, în general „natura”), pe care le corelează cu emoțiile dominante (posesiunea, violența, obsesia), pentru a conchide că în opera lui Rebreanu tragicul se ipostaziază nu doar ca „o confruntare între două puteri”, ci și ca „o subminare a puterii ce se înalță prin ea însăși”. Semnificativ e și studiul <span class="CharOverride-2">M. Blecher și realitatea mediată a creației</span>, prin care exegetul<span class="CharOverride-1"> </span>se afirmă, alături de I. Negoițescu, ca unul dintre criticii postbelici care au contribuit atât la canonizarea operei lui Blecher, cât și la explicarea dimensiunii antipsihologiste a scriiturii sale: „Ficțiunea sinelui, a fracturii de personalitate nu are un caracter psihologic, cu tot limbajul – înșelător în această privință – pe care-l folosește Naratorul”. Totodată, criticul evidențiază importanța „spațiilor-capcană”, a „obiectelor-decor” (din proximitatea kitschului) și a viziunii spectaculare în proza lui Blecher. Nu mai puțin reprezentativ este eseul <span class="CharOverride-2">Satiricon-ul lui G. Călinescu</span>, care aduce, probabil, cele mai concludente argumente în favoarea depășirii balzacianismului ca definire frecventă în critica de până la acea dată. Pentru <span class="CharOverride-1">B.</span>, departe de a fi un „clasic”, Călinescu este creatorul unui „satiricon modern”, unde grotescul, farsa, jocul cu măști, comicul mecanismelor comportamentale, psihologiile deviante, absența patosului și a problematizării morale dinamitează scheletul balzacian al ficțiunii și indică „alexandrinismul geniului manierist-baroc”. În ceea ce privește poezia, criticul s-a oprit cu precădere asupra a doi autori români care ilustrează tipul creator al vizionarului și formula „poeziei hermeneutice”: Al. A Philippide și Tudor Arghezi. Astfel, <span class="CharOverride-2">Introducere în opera lui Al. Philippide </span>(1974), fără a ignora celelalte dimensiuni ale scrierilor autorului, se concentrează asupra poeziei și înscenează o soteriologie sui-generis, în care, având ca imbold „drama eului”, pe care „nici un poet român n-a trăit-o asemenea lui Philippide”, poetul își găsește în cele din urmă izbăvirea prin integrarea „în acel <span class="CharOverride-2">Raum der Rühmung</span>, acel spațiu rilkean al celebrării, în care nu mai e nici un simulacru, ci totul <span class="CharOverride-2">este</span> pe deplin, fără nici un rest”. Însă cartea cea mai reprezentativă a lui <span class="CharOverride-1">B.</span> pare a fi eseul <span class="CharOverride-2">Opera lui Tudor Arghezi</span> (1979), o explorare amplă și detaliată a imaginarului poetului. Criticul nu emite pretenții de dislocări axiologice (încă din <span class="CharOverride-2">Prolog</span> opera argheziană este așezată „pe treapta cea mai înaltă a literaturii române posteminesciene”), ci doar hermeneutice, urmărind, în douăzeci de capitole, să cartografieze universul lui Arghezi pe coordonate conceptuale (e schițată inițial o „ontologie poetică”), tematice (natura, timpul, spațiul, erotica, tema religioasă etc.) și generice (scrierile „miniaturale”, operele „didactice și polemice”, romanele, „subiectele”, pamfletele, teatrul, cronicile plastice ș.a.). Dacă G. Călinescu reprezenta opera eminesciană sub forma unui semicerc al istoriei universale care s-ar întinde între geneză și apocalips, <span class="CharOverride-1">B.</span> imaginează opera argheziană ca pe un purgatoriu ce oferă în egală măsură viziunea paradisului (în po&#173;&#173;e&#173;zia „miniaturală” sau în poemele în proză) și pe aceea a infernului (în <span class="CharOverride-2">Flori de mucigai,</span> ori în pamflete). Punctul de origine a operei argheziene îl constituie criza de identitate, credința că „existența în sine nu este un temei ferm”, fapt care determină atât dinamica imaginarului, cât și configurația sa de adâncime. Pornind de la convingerea că ființa e mereu amenințată de neant, Arghezi scrie o „lirică orientată îndeosebi spre avatarurile ființei”, o „poezie a ontologicului” care aspiră alternativ la ipostaza demiurgică, la contopirea cu diversele înfățișări fenomenale și la absorbția eului într-o entitate superioară (divinitatea). Astfel se explică natura particulară a universului imaginar arghezian, un univers descentrat, proiectat mai degrabă ca o sumă de insule autonome („imaginarul arghezian este un spațiu lipsit de un centru privilegiat, și cu limite ce trimit [...] spre alte limite mai depărtate”), în care opoziția axiologică principală este aceea dintre rodnicie și sterilitate. În acest sens, <span class="CharOverride-1">B.</span> proclamă modernitatea lui Arghezi tocmai prin recursul la proliferarea „figurilor vidului”, prin „<span class="CharOverride-2">go&#173;lurile</span> esențiale ale sistemului său imaginar”. Fără a apela la date biografice, la contextul social sau instituțional al epocilor traversate de opera argheziană sau la dialogul cu reprezentările critice de autoritate, exegetul<span class="CharOverride-1"> </span>preferă că construiască o viziune cât mai coerentă asupra operei. Totuși, noutatea interpretărilor sale este evidentă în <span class="CharOverride-2">close reading</span>-urile consacrate psalmilor, în identificarea dimensiunii material-vizionare a <span class="CharOverride-2">Florilor de mucigai</span> (pe care comentatorii interbelici le reduseseră la utilizarea registrului argotic) sau în acreditarea prozei argheziene ca teritoriu autonom, nesubordonat poeticului. În schimb, carențele unor interpretări provin din neglijarea dimensiunii formale, din sugestia de a trata poezia ca pe o formă de discurs pseudofilosofic și, implicit, din obturarea originalității scriiturii (de-a lungul cărții, Arghezi este pus succesiv în relație cu nume precum Vasile cel Mare, Augustin, Tereza de Avila, Agrippa d’Aubigné, Pascal, Boileau, Goethe, Hölderlin, Hugo, Baudelaire, Dostoievski, Mallarmé, Nietzsche, Claudel, Teilhard de Chardin ș.a). Eseurile de literatură universală și comparată ale lui <span class="CharOverride-1">B. </span>probează o scurtcircuitare programatică de perspective și un ecumenism tematic. Scurtcir&#173;cuitarea e explicitată în <span class="CharOverride-2">Argument</span>-ul la <span class="CharOverride-2">Arta lecturii </span>(1978), unde criticul opune istoricismului de secol XIX „o perspectivă a sincroniei literare care dispune să-l citim pe Sofocle ca pe contemporanul nimănui ori al tuturor, ca pe un martor al esențialității umane și nu numai al unei existențe istoric cantonate”. O atare premisă îl determină pe eseist să citească literatura secolului al XX-lea ca pe un avatar al unor forme artistice aparent desuete și, subsecvent, să reclame actualitatea acestora din urmă. De pildă, „literatura absurdului” e privită, în spiritul lui Gustav René Hocke, ca o nouă treaptă a manierismului european din secolele XVI–XVII, pe când structuralismul lui Roland Barthes e așezat în siajul retoricii clasice. Pe de altă parte, ecumenismul se verifică în alegerea subiectelor tratate. Așa cum o arată paginile din <span class="CharOverride-2">Euphorion</span>, <span class="CharOverride-2">Labirint</span>, <span class="CharOverride-2">Umanităţi </span>(1973), <span class="CharOverride-2">Uni&#173;versul prozei</span>, <span class="CharOverride-2">Arta lecturii</span> și <span class="CharOverride-2">Mapamond literar</span> (1983), criticul abordează fără complexe toate epocile și spațiile culturale, producând o galerie sui-generis<span class="CharOverride-2"> </span>de opere, autori și formule în care include <span class="CharOverride-2">Mahābhārata</span>, proza narativă latină, lirica arabică preislamică, legende vietnameze, poeme persane, poezie precolumbiană, pe Rabelais, Molière, Diderot, Voltaire, Goethe, Stendhal, Balzac, Dumas, Dickens, Poe, Rimbaud și Tolstoi, proza decadentistă, literatura balcanică modernă, pe Gide, Rilke, Proust, Bulgakov, Thomas Mann, Faulkner, Car&#173;pentier și Kawabata, literatura neoafricană și pe Erich Segal. Notabil e și volumul <span class="CharOverride-2">Scriitori maghiari din România. 1920–1980 </span>(1981), primul demers de această factură după studiul interbelic al lui Ion Chinezu. În perioada postdecembristă <span class="CharOverride-1">B.</span> s-a dedicat aproape exclusiv memorialisticii, după cum o dovedesc <span class="CharOverride-2">Parisul e o carte </span>(1994) și mai ales <span class="CharOverride-2">Caietul albastru</span> (I–II, 1998), operă construită pe două pla&#173;nuri, prin alternarea însemnărilor din jurnalul <span class="CharOverride-2">Timp mort</span>, care acoperă intervalul 1954–1955, cu evocările din <span class="CharOverride-2">Remember</span>, scrise în anii ’90. Temele dominante sunt religiozitatea, cultura și climatul social al „obsedantului deceniu”, cu precizarea că primele două nu funcționează întotdeauna ca antidot împotriva celei din urmă, putând fi, la rândul lor, generatoare de angoase. În raport cu convențiile genului, <span class="CharOverride-2">Caietul albastru</span> pare a se distinge la toate capitolele (portretistică morală, anecdotică, introsp&#173;ecție), iar stilul calofil și ceremonios nu face, în mod paradoxal, decât să potențeze acuitatea observațiilor. De reținut sunt îndeosebi evocarea unor figuri semnificative ale vieții literare românești, de la Arghezi, Blaga, Barbu, Călinescu și Vianu până la congenerii autorului din Cercul Literar de la Sibiu.</p>
			<p class="Heuristica_CITAT">Autorul lui <span class="CharOverride-4">Euphorion</span> gustă literatura numai după ce a explorat-o (filosofic, temeinic) și, înainte de a admira la el un stil, admirăm o metodă, ceea ce ne convinge fiind nu geniul, explozia ideii și a sensibilităţii, ci, așa-zicând, ingeniul, pedagogia critică. El posedă ceva din arta meșteșugarului care construiește planificat și temeinic, o desfășurare masivă de energie intelectuală în cea mai simplă demonstraţie care preschimbă critica într-o foarte serioasă și metodică disciplină, uzând în orice clipă de toate categoriile filosofiei sau ale istoriei culturii.</p>
			<p class="Heuristica_CITAT_semnat"> NICOLAE MANOLESCU</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Euphorion</span>, București, 1969; ed. București, 1999; <span class="CharOverride-2">Labirint</span>, București, 1970; <span class="CharOverride-2">Urmuz</span>, Cluj, 1970; ed. 2, Timișoara, 1997; <span class="CharOverride-2">Lupta cu absurdul</span>, București, 1971; ed. 2 (<span class="CharOverride-2">Literatura absurdului</span>), București, 2000; <span class="CharOverride-2">Despre pasiuni</span>, București, 1971; <span class="CharOverride-2">Umanităţi,</span> București, 1973; <span class="CharOverride-2">De la Ion la Ioanide. Prozatori români ai secolului XX</span>, București, 1974; ed. 2 (<span class="CharOverride-2">Romanul românesc în secolul XX</span>), București, 1997;<span class="CharOverride-2"> Jakob Burckhardt – un umanist modern</span>, București, 1974; <span class="CharOverride-2">Introducere în opera lui</span> <span class="CharOverride-2">Al. Philippide</span>, București, 1974; <span class="CharOverride-2">Arte poetice ale secolului XX. Ipostaze românești și străine</span>, București, 1976; ed. 2, București, 1997; <span class="CharOverride-2">Universul prozei</span>, București, 1976; <span class="CharOverride-2">Arta lecturii</span>, București, 1978; <span class="CharOverride-2">Opera lui Tudor Arghezi</span>, București, 1979; ed. 3, București, 2008; <span class="CharOverride-2">Scriitori maghiari din România. 1920–1980</span>, București, 1981; ed. (<span class="CharOverride-2">Romániai magyar írok (1920–1980). írói arckécsarnok</span>), tr. Júlia Vallasek, Marosvásárhely, 2007; <span class="CharOverride-2">Mapamond literar</span>, București, 1983; <span class="CharOverride-2">Parisul e o carte</span>, București, 1994; <span class="CharOverride-2">Calea, adevărul și viaţa</span>, București, 1995; ed. 2, Cluj-Napoca, 1999; <span class="CharOverride-2">Caietul albastru</span>, I–II, București, 1998; ed. 3, București, 2007; <span class="CharOverride-2">Eminescu, poet al iniţierii în poezie</span> – <span class="CharOverride-2">Eminescu, poète de l’initiation</span> <span class="CharOverride-2">à la poésie – Eminescu als Poet der Einweihung in die Poesie</span>, ed. plurilingvă, București, 2000; <span class="CharOverride-2">Literatura franceză de la Villon la zilele noastre</span>, Cluj-Napoca, 2001; ed. 2, București, 2008;<span class="CharOverride-2"> Ortodoxia pentru postmoderniști</span> <span class="CharOverride-2">în întrebări și răspunsuri </span>(în colaborare), Timișoara, 2001; <span class="CharOverride-2">Literatura germană de la Sturm-und-Drang la zilele noastre</span>,<span class="CharOverride-2"> </span>Cluj-Napoca, 2002; ed. 2, București, 2007; <span class="CharOverride-2">De la Homer la Joyce</span>,<span class="CharOverride-2"> </span>București, 2007; <span class="CharOverride-2">Peregrin prin patria cuvintelor</span>,<span class="CharOverride-2"> </span>îngr. Iulian Boldea, București, 2009; ed. 2, București, 2012. <span class="CharOverride-1">Ediții, antologii:</span> Gib I. Mihăescu, <span class="CharOverride-2">Nuvele</span>, pref. edit., București, 1969; Pavel Dan, <span class="CharOverride-2">Urcan bătrânul</span>, pref. edit., București, 1973. <span class="CharOverride-1">Traduceri:</span><span class="CharOverride-2"> Proza austriacă modernă</span>, I–II, îngr. și pref. Dieter Schlesak, București, 1968 (în colaborare); Jakob Burckhardt, <span class="CharOverride-2">Cultura Renașterii în Italia</span>, I–II, pref. trad., București, 1969 (în colaborare cu Gheorghe I. Ciorogaru); Stefan Zweig, <span class="CharOverride-2">Maria Stuart</span>, I–II, București, 1974–1992 (în colaborare cu Bianca Balotă).</p>
			<p class="Heuristica___m_RPR"><span class="CharOverride-1">Repere bibliografice: </span>Virgil Nemoianu, <span class="CharOverride-2">„Urmuz” by Nicolae Balotă; „Pagini bizare” by Urmuz</span>, „The Slavic and East European Journal”, 1971, 3;<span class="CharOverride-2"> </span>Vlad, <span class="CharOverride-2">Convergenţe</span>,<span class="CharOverride-2"> 123–130</span>; Petrescu, <span class="CharOverride-2">Scriitori</span>,<span class="CharOverride-2"> 85–89</span>; Tomuș, <span class="CharOverride-2">Răsfrângeri</span>,<span class="CharOverride-2"> 88–92</span>; Georgescu, <span class="CharOverride-2">Printre cărţi</span>,<span class="CharOverride-2"> 232–236</span>; Niţescu, <span class="CharOverride-2">Repere</span>,<span class="CharOverride-2"> 72–84</span>,<span class="CharOverride-2"> 160–161</span>;<span class="CharOverride-2"> </span>Ungureanu, <span class="CharOverride-2">La umbra cărţilor</span>,<span class="CharOverride-2"> 65–74</span>; Ungheanu, <span class="CharOverride-2">Arhipelag</span>,<span class="CharOverride-2"> 370–375</span>; Negoiţescu, <span class="CharOverride-2">Engrame</span>,<span class="CharOverride-2"> 161–173</span>; Regman, <span class="CharOverride-2">Explorări</span>,<span class="CharOverride-2"> 148–158</span>; Dobrescu, <span class="CharOverride-2">Foiletoane</span>, I, <span class="CharOverride-2">124–128</span>, II, <span class="CharOverride-2">223–226</span>; Popescu, <span class="CharOverride-2">Cărţi</span>,<span class="CharOverride-2"> 13–21</span>; Grigurcu, <span class="CharOverride-2">Critici, 455–471</span>; Gheorghiu, <span class="CharOverride-2">Reflexe</span>,<span class="CharOverride-2"> 145–148</span>; Grigurcu, <span class="CharOverride-2">Între critici</span>,<span class="CharOverride-2"> 127–130</span>; Titel, <span class="CharOverride-2">Cehov</span>, <span class="CharOverride-2">155–159</span>; Cristea, <span class="CharOverride-2">A scrie</span>,<span class="CharOverride-2"> 78–81</span>; Grigurcu, <span class="CharOverride-2">Peisaj</span>, I, <span class="CharOverride-2">66–72</span>, III, <span class="CharOverride-2">132–146</span>; Adrian Popescu, <span class="CharOverride-2">Nicolae Balotă sau înțeleptul din labirint</span>, ST, 1994, 7–8;<span class="CharOverride-2"> </span>Virgil Nemoianu, <span class="CharOverride-2">„Parisul e o carte” by Nicolae Balotă</span>, „World Literature Today”, 1995, 1;<span class="CharOverride-2"> </span>Ștefan Aug. Doinaș, <span class="CharOverride-2">Exilul interior al Cercului Literar</span>, SXX, 1997, 10–12 – 1998, 1–3; Laura Pavel, <span class="CharOverride-2">Un „romancier” al criticii</span>, APF, 1998, 5; Florin Mihăilescu, <span class="CharOverride-2">Întoarcerea acasă a lui Nicolae Balotă</span>, VR, 1998, 7–8;<span class="CharOverride-2"> </span>Z. Ornea, <span class="CharOverride-2">Un jurnal tulburător</span>, RL, 1999, 18;<span class="CharOverride-2"> </span>Glodeanu, <span class="CharOverride-2">Incursiuni</span>,<span class="CharOverride-2"> 251–269</span>; <span class="CharOverride-2">Nicolae Balotă – 75</span>, APF, 2000, 1–2;<span class="CharOverride-2"> </span>Octavian Soviany, <span class="CharOverride-2">Spiritul erasmian și critica „iubitoare”</span>, VR, 2000, 10–11;<span class="CharOverride-2"> Dicţ. esenţial</span>,<span class="CharOverride-2"> 52–53</span>; Manolescu, <span class="CharOverride-2">Lista</span>, III, <span class="CharOverride-2">173–180</span>; Pop, <span class="CharOverride-2">Viaţă</span>,<span class="CharOverride-2"> 56–62</span>; Ioana Pârvulescu, <span class="CharOverride-2">Orașul maimuțelor</span>, RL, 2002, 5;<span class="CharOverride-2"> </span>Borbély,<span class="CharOverride-2"> Cercul</span>, <span class="CharOverride-2">15–18</span>,<span class="CharOverride-2"> 230–233</span>;<span class="CharOverride-2"> </span>Gavril, <span class="CharOverride-2">Cercul Literar</span>,<span class="CharOverride-2"> 185−221</span>; Petraș, <span class="CharOverride-2">Cărţile</span>,<span class="CharOverride-2"> 208–212</span>, <span class="CharOverride-2">242–245</span>; Cioculescu, <span class="CharOverride-2">Lecturi</span>, II, <span class="CharOverride-2">102–106</span>; Mircea Popa, <span class="CharOverride-2">Nicolae Balotă sau Slujirea cuvântului</span>, VR, 2005, 5; Grigurcu, <span class="CharOverride-2">De la un critic</span>,<span class="CharOverride-2"> 67–70</span>;<span class="CharOverride-2"> </span>Paul Cernat, <span class="CharOverride-2">Umanistul într-o secțiune urmuziană</span>, OC, 2007, 127;<span class="CharOverride-2"> </span><span class="CharOverride-2">Profil de cărturar – Nicolae Balotă</span>, VTRA, 2008, 6–7 (grupaj special); Manolescu, <span class="CharOverride-2">Istoria</span>,<span class="CharOverride-2"> 926–929</span>; Terian, <span class="CharOverride-2">A cincea </span><span class="CharOverride-2">esenţă</span>, <span class="CharOverride-2">558–559</span>, <span class="CharOverride-2">passim</span>; Gabriel Dimisianu, <span class="CharOverride-2">Sub semnul lui Euphorion</span>, RL, 2010, 4;<span class="CharOverride-2"> </span>Manolescu, <span class="CharOverride-2">Enciclopedia</span>, <span class="CharOverride-2">65–67</span>;<span class="CharOverride-2"> </span>Bogdan Crețu, <span class="CharOverride-2">Nicolae Balotă – pedagogia lecturii</span>, CNT, 2011, 9;<span class="CharOverride-2"> </span>Goldiș, <span class="CharOverride-2">Critica</span>, <span class="CharOverride-2">240–244</span>,<span class="CharOverride-2"> passim</span>.<span class="CharOverride-2"> </span><span class="CharOverride-2">&#9;</span><span class="Semnatura">A.T.</span></p>
			<p class="Heuristica-PRIMUL"><span class="titlu-12">BALȘ, Teodor</span> (pseudonim al lui Emil Bălășescu; 9.II.1924, București – 27.VII.1983, București), poet, traducător. Este fiul Mariei și al lui Dumitru Bălășescu, funcţionar. Urmează la București Liceul „Mihai Viteazul”, apoi Facultatea de Litere și Filosofie. A fost șef al secţiei de poezie a Casei Centrale a Creaţiei Populare (1954–1956), redactor la „Luceafărul” (1958–1962, 1972–1982), secretar de redacţie la „Gazeta literară” și „România literară” (1962–1972). A mai colaborat la „Târgoviștea”, „An&#173;cheta” și „Fapta”. Debutează în „Mugurul”, revistă a Liceului „Mihai Viteazul”.</p>
			<p class="Heuristica-BASE">Primele volume ale lui <span class="CharOverride-1">B.</span>, <span class="CharOverride-2">1907 </span>(1957), <span class="CharOverride-2">Poarta soa&#173;relui</span> (1964), <span class="CharOverride-2">Poeme</span> (1965), stau sub semnul convenţiilor tematice și stilistice ale epocii, evocând epic răscoalele ţărănești – figura lui Ștefan Furtună –, grevele de la Griviţa, războiul civil din Spania sau exaltând fapte în realitate obișnuite: lansarea la apă a unui cargou românesc, inaugurarea unei fabrici de conserve la Tecuci. Din această producţie de versificaţie se salvează doar câteva secvenţe de evocare nostalgică a vechiului București sau a vestigiilor dacice, dar și unele strofe de pastel: „Și liniști galactice-adie;/ sub albul lor cântec stelar/ orașul adoarme-n câmpie/ cu lună în inelar” (<span class="CharOverride-2">Poarta soarelui</span>). Ulterior <span class="CharOverride-1">B.</span> se va îndrepta spre descripţia sobră, cu notaţie eliptică și delicată. <span class="CharOverride-2">Noaptea corridei</span> (1976) reverberează o Spanie pitorească, patrie de elecţie a poetului, cu muntoase „spinări jupuite/ de vânturi și soare”, reminiscenţe maure, toponime a căror simplă rostire induce o atmosferă fascinantă. Cum s-a observat, cartea se resimte de contactul intim cu poezia lui Federico García Lorca. În genere, poemele din această etapă sunt structurate binar: după o primă secvenţă sumar descriptivă, urmează prelungirea ei ca un ecou (sau ca un contrapunct) în interioritatea eului liric: „Inima galbenă a lunii/ arde pe vânturi și lasă/ vagi reverii de mătasă/ cercului galben de astre, […] Singură/ Inima mea,/ pendulând/ între lună și soare”. <span class="CharOverride-1">B. </span>a tradus, singur sau în colaborare, din Cervantes, Lope de Vega, Federico García Lorca, Miguel Hernández. O antologie de așa-zis „folclor poetic contemporan”, <span class="CharOverride-2">Pe-un picior de plai </span>(1957), e lipsită de orice scrupul al autenticităţii.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">1907</span>, București, 1957; <span class="CharOverride-2">Poarta soarelui</span>, București, 1964; <span class="CharOverride-2">Poeme</span>, cu ilustrații de Nică Petre, București, 1965; <span class="CharOverride-2">Nord</span>, București, 1970; <span class="CharOverride-2">Pasărea de sunet,</span> București, 1975; <span class="CharOverride-2">Noaptea corridei</span>, București, 1976; <span class="CharOverride-2">Satul din pământ</span>, București, 1977. <span class="CharOverride-1">Traduceri:</span> Federico García Lorca, <span class="CharOverride-2">Carte de poeme</span>, București, 1958 (în colaborare cu Victor Const. Bercescu), <span class="CharOverride-2">Nunta însângerată</span>, în García Lorca, <span class="CharOverride-2">4 piese de teatru</span>, București, 1958, <span class="CharOverride-2">Poeme – Poemas</span>, ed. bilingvă, București, 1968, <span class="CharOverride-2">Romancero ţigan și alte poeme</span>, pref. Vasile Nicolescu, București, 1977; Lope de Vega, <span class="CharOverride-2">Mofturile Belissei </span>și<span class="CharOverride-2"> Vitejiile Belissei</span>, în Lope de Vega, <span class="CharOverride-2">Comedii</span>, București, 1962; Miguel Hernández, <span class="CharOverride-2">Poeme</span>, pref. Andrei Ionescu, București, 1968; Guillaume Apollinaire, [<span class="CharOverride-2">Versuri</span>], în Guillaume Apollinaire, <span class="CharOverride-2">Scrieri alese</span>,<span class="CharOverride-2"> </span>îngr. Virgil Teodorescu, pref. Vasile Nicolescu, București, 1971; <span class="CharOverride-2">Garoafele roșii. Poezia Comunei din Paris</span>,<span class="CharOverride-2"> </span>București, 1971 (în colaborare); Miguel de Cervantes Saavedra, <span class="CharOverride-2">Asediul Numanciei</span>, în Miguel de Cervantes Saavedra, <span class="CharOverride-2">Teatru</span>, București, 1971.</p>
			<p class="Heuristica___m_RPR"><span class="CharOverride-1">Repere bibliografice: </span>Martin,<span class="CharOverride-2"> Poeţi</span>,<span class="CharOverride-2"> </span>I,<span class="CharOverride-2"> 148–153</span>; Al. Protopopescu, <span class="CharOverride-2">„Poarta soarelui”</span>, CRC, 1966, 10; Dan Cristea, <span class="CharOverride-2">„Nord”</span>, RL, 1971, 4; Valeriu Cristea, <span class="CharOverride-2">„Nord”</span>, CL, 1971,4; Piru,<span class="CharOverride-2"> Poezia</span>, I,<span class="CharOverride-2"> 388–390</span>;<span class="CharOverride-2"> </span>Alexiu, <span class="CharOverride-2">Ideografii</span>,<span class="CharOverride-2"> 151–152</span>;<span class="CharOverride-2"> </span>Dimisianu, <span class="CharOverride-2">Opinii</span>, <span class="CharOverride-2">89–93</span>;<span class="CharOverride-2"> </span>Felea, <span class="CharOverride-2">Aspecte</span>, II,<span class="CharOverride-2"> 137–141</span>;<span class="CharOverride-2"> Dicţ. scriit. rom.</span>, I, <span class="CharOverride-2">160–161</span>;<span class="CharOverride-2"> </span>Victor Petrescu, <span class="CharOverride-2">Teodor Balș</span>, „Litere”, 2012, 7–8.<span class="CharOverride-2"> &#9;</span><span class="Semnatura">N.M.</span></p>
			<div class="_idGenObjectLayout-1">
				<div id="_idContainer005">
					<div id="_idContainer003" class="Basic-Text-Frame">
						<p class="Titlu-Nume-H"><span class="titlu-12">BALTAG, Cezar</span> </p>
						<p class="Titlu-mic-DATE">(26.VII.1939, Mălinești–Hotin – 26.V.1997, București), poet, eseist, traducător.  </p>
					</div>
					<div id="_idContainer004" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02B_531-584__Balint-BarbuE-web-resources/image/01_Baltag_Cezar_pS_47.png" alt="" />
					</div>
				</div>
			</div>
			<p class="Heuristica-PRIMUL">Este fiul Margaretei (n. Alexandrescu) și al lui Porfirie Baltag, preot; e frate cu criticul literar Nicolae Baltag și soţ al poetei Ioana Bantaș. În 1944 familia se refugiază din Basarabia și se stabilește la Mereni, judeţul Vâlcea. <span class="CharOverride-1">B.</span> urmează Liceul „Nicolae Bălcescu” (fost „I.C. Brătianu”) de la Pitești și, din 1955, Facultatea de Filologie a Universităţii din București, secţia critică și istorie literară, luându-și licenţa în 1960. După trei ani de șomaj (din cauza „dosarului”), în 1963 e încadrat corector, apoi redactor la „Gazeta literară”, unde este coleg cu Nichita Stănescu. Între 1968 și 1974 este redactor-șef adjunct la „Luceafărul”; din 1974 redactor, iar din 1990 până la moarte e redactor-șef la „Viaţa românească”. În 1972 primește o bursă la Universitatea din Iowa City, în SUA, prilej cu care, în aprilie 1973, îl vizitează la Chicago pe Mircea Eliade. Întâlnirea cu istoricul religiilor o va considera „definitorie pentru cristalizarea demersurilor și căutărilor [sale] intelectuale”, fiind convins că „și-a găsit cu adevărat «maestrul spiritual»”. A debutat editorial în 1960, cu volumul de versuri <span class="CharOverride-2">Comuna de aur</span>, în colecţia „Luceafărul” a Editurii pentru Literatură. A primit Premiul Uniunii Scriitorilor (1966, 1973, 1985, 1995), Premiul Academiei RSR (1981) și Premiul Naţional „M. Eminescu” pentru integrala operei poetice (Botoșani, 1993).</p>
			<p class="Heuristica-BASE">Primele două volume ale lui <span class="CharOverride-1">B.</span>, <span class="CharOverride-2">Comuna de aur</span> și <span class="CharOverride-2">Vis planetar</span> (1964) (repudiate mai târziu de autor, care va reţine foarte puţin din ele în culegerile retrospective), sunt marcate cvasiintegral de conjunctura politică din momentul apariţiei. Totuși, fie și distorsionat, ele lasă a se întrezări poezia care l-a consacrat. În prezentarea cărţii <span class="CharOverride-2">Comuna de aur</span> Paul Georgescu prognoza un „poet al ideilor, […] al meditaţiei filosofice”, ilustrând „capacitatea alchimistului de a transpune conceptul în imagine poetică”. S-ar mai putea adăuga înclinaţia către radiografia „dimineţii simţurilor”, exaltare/exultare solară prin care „materia” e propulsată, modulată, în „azurul suplu” și în „căile stelare”. Notabilă era și setea de rostire: elan irepresibil de transferare în cuvânt a clocotului juvenil. „Cititorule, viaţa mea a trecut în cuvinte” – iată un vers aparent banal, care însă, la o lectură inversă, dinspre creaţia de maturitate spre începuturi, devine emblematic pentru întreaga evoluţie a liricii lui <span class="CharOverride-1">B.</span> <span class="CharOverride-2">Răsfrângeri</span> (1966) confirmă un poet care cu fiecare volum își va arăta o nouă faţetă a talentului, într-o îndelungată căutare de sine. Se impune acum, ca figură-cheie a imaginarului, metafora oglinzii/oglindirii,<span class="CharOverride-2"> </span>prelungire a poeticii barbiene („Din ceas, dedus…”), filtrare a senzorialului până la a-i conferi puritatea ideii. Răsfrântă în aventura existenţială a poetului, ca aventură a spiritului, lumea se esenţializează și astfel se adeverește, oglinda eului poetic „dizolvă” în ea chipul fenomenal și-l transferă în numenal. Răsfrângerea înseamnă și oglindire reciprocă a lucrurilor – mod de a induce rezonanţa universală și euritmia. Jubilaţia ei apare însă contrapunctată de insistenta prezenţă a simbolului trecerii. Confesiunea lirică se drapează deocamdată într-o rostire aproape axiomatică, abstractă, ce răcește fluidul vital și impersonalizează experienţa care îi stă la bază: „Cel ce nu e a venit,/ cel ce e s-a risipit,/ eu însămânţez în lucruri/ sufletul lui Heraclit”. Lirismul abstract (suspectat chiar de preţiozitate și artificiu) se prelungește și se intensifică în <span class="CharOverride-2">Odihnă în ţipăt</span> (1969), carte saturată de interogaţii ontice și de chestionări ale arheologiei Fiinţei, ale eului propriu și ale devenirii-drum către moarte: „Și rădăcinile rămân în nimic./ Și ochiul cade strigând./ Ce vede, Doamne, un ochi ce cade/ și cât vede el/ strigând, și nemaiauzindu-se?”. Nucleul ciclului îl formează poemele plecând de la basmul cel mai metafizic și cel mai tragic al românilor, <span class="CharOverride-2">Tinereţe fără</span> <span class="CharOverride-2">bătrâneţe şi viaţă fără de moarte</span>. „<span class="CharOverride-2">Pattern</span>-ul de basm” va reveni adesea în creaţia lui <span class="CharOverride-1">B.</span>, care explorează și ca eseist depozitul de mituri, legende, descântece și bocete. Componenta ermetică a cărţii apare astfel atenuată. Fără a îngheţa acest flux liric, <span class="CharOverride-2">Șah orb</span> (1971) încearcă formule din vecinătatea poemului în proză și a eseului liric, combinat cu evocarea autobiografică (interpretarea unor experienţe semnificative în ordinea formării poetice). Orientarea către ludic, amorsată în câteva poeme în versuri, explodează în volumul <span class="CharOverride-2">Madona din</span> <span class="CharOverride-2">dud</span> (1973), revanșă aproape ostentativă pe care și-o ia poetul ca replică la obiecţia de abstracţiune și obscuritate: „Mă strigă umbra mereu:/ Cine iese-n locul meu?/ Azi o naștem pe Alcest,/ <span class="CharOverride-2">testimonium ludus est</span>/ En, ten, tin,/ o ce joc sublim!”. Ciclul – pus pe muzică de Cornel Ţăranu – valorifică folclorul și limba ţiganilor, ca și pasionalitatea lor specifică. Limbajul argotic și împestriţat cu idiotisme, caracterul ritualic, incantatoriu al versurilor fac din acest text cea mai pitorească și exotică scriere a lui <span class="CharOverride-1">B. </span>În <span class="CharOverride-2">Unicorn în oglindă</span> (1975) critica a văzut o etapă în care poetul renunţă la pitoresc și la muzicalitate și esenţializează discursul liric, fără a abandona scheletul imageriei mitice. Acum se lasă mai bine percepută dimensiunea iniţiatică a poeziei. Două experienţe au stat la originea ei: întâlnirea cu Mircea Eliade și dispariţia neașteptată, prematură a fratelui poetului, în 1975. Pentru o vreme lirismul își mai păstrează vocea impersonală, însă obsesia astralului, a albului – ca mărci ale unui spaţiu spiritual epurat de zgura mundană, de rupturile existenţei empirice, și, congener, simbolul tutelar al unicornului – conferă, prin ele însele, o vibraţie înaltă poemelor. <span class="CharOverride-2">Dialog la mal</span> (1985) este, dacă se poate spune așa, cartea celei de-a doua consacrări a lui <span class="CharOverride-1">B.</span>, de data aceasta ca poet orfic. Apare consemnată aici o experienţă (iniţiatică) a „trecerii paradoxale”, a „pragului”, „malului”, „ușilor” etc. dintre lumi: imanent–transcendent, temporal–atemporal, profan–sacru. O combustie voltaică transsubstanţiază materia spre a o transporta în lumină – simbol axial al volumului, ca și al celor ulterioare. Poetul plonjează într-un lung „vis ontic”, în care „obiectele sunt/ O scară cu treptele ferme/ o lume fără praf”. Obsedanta temă a timpului revine, însă aureolată de nobleţea traseului ezoteric, de al cărui instrument magic, cuvântul și Cuvântul, poetul, ca și eseistul, devine tot mai conștient. Odată cuvântul rostit, „Lumea poate începe”. El este prima și ultima treaptă a creaţiei/Creaţiei: „Iată, îţi dau un cuvânt/ și cu el îţi dau lumea/ și nu-ţi cer nimic/ numai să ţii minte Cuvântul”. Rostirea poetică, spune și eseistul, are o soartă vitregă în evul modern și în cel postmodern, care tind către pierderea sensului. Dar tot ei îi revine misiunea de a-l recupera și reacredita, și prin aceasta de a salva lumea (este ceea ce mărturisește <span class="CharOverride-1">B.</span> răspunzând la întrebarea „De ce scrieţi?”). Rostirea poetică restituie sacrul și îl conservă. Finalitatea soteriologică se conjugă în <span class="CharOverride-2">Euridice</span> <span class="CharOverride-2">și umbra</span> (1988) și în <span class="CharOverride-2">Chemarea numelui</span> (1995) cu un aflux biografic (dispariţia prematură a soţiei poetului). Poezia de eteruri nelumești și de metafore ale distanţării și impersonalizării se individualizează în sensul cel mai propriu, fără a deveni în vreun fel anecdotică sau retorică, ci păstrându-și altitudinea zborului. Elegii, bocete, ritualuri incantatorii ale trecerii, toate filtrate prin drama personală, versurile din ultimele două cărţi alcătuiesc totodată o artă poetică: poezia ca mijloc al mântuirii. După ce a epurat lumea/existenţa de zgura materialităţii, poezia acestui mallarméean se autoclaustrează în „fiordul ei de lacrimi”, ca „o lungă ezitare între sens/ și sunet”, ca un joc de oglinzi paralele, luând „un chip al cuvântului/ sau un chip de înger/ sau amândouă la un loc”. O suită de eseuri, apărute mai întâi în reviste, confirmă o dată mai mult identitatea lirică a lui <span class="CharOverride-1">B.</span> drept unul dintre cei mai cultivaţi poeţi ai epocii. Eseurile dezbat teme capitale pentru înţelegerea operei sale: sacrul și poezia sau texte teoretice fundamentale referitoare la acestea, de la James Frazer, Rudolf Otto și Lucian Blaga la Mircea Eliade, Martin Heidegger, Paul Ricœur și Sergiu Al-George. O temă reiterată este aceea a rigorii poetice faţă în faţă cu aleatoriul avangardiștilor. Câteva eseuri despre metaforă par începutul unei cercetări de anvergură. Preocupările traducătorului sunt convergente cu scrierile poetului și eseistului. În condiţii potrivnice, <span class="CharOverride-1">B.</span> a tradus și publicat <span class="CharOverride-2">Istoria credinţelor și ideilor religioase </span>(I–III, 1981–1988), fundamentala sinteză a lui Mircea Eliade. A continuat cu <span class="CharOverride-2">Dicţionar al religiilor</span> de Mircea Eliade și Ioan Petru Culianu (1993), cu <span class="CharOverride-2">Nostalgia originilor</span> (1994) și <span class="CharOverride-2">Șamanismul și tehnicile arhaice ale extazului </span>(1997) de Mircea Eliade, ultima transpusă în colaborare cu Brândușa Prelipceanu.</p>
			<p class="Heuristica_CITAT">Dacă în volumele anterioare (inclusiv în <span class="CharOverride-4">Madona din dud</span>) tendinţa dominantă era una hermetică, demersul caracteristic acum <span class="CharOverride-4">[</span>în volumul <span class="CharOverride-4">Euridice și umbra]</span> este unul orfic. Poezia speculativă (în toate sensurile) nu-l mai satisface pe autor. Cuvântul nu doar răsfrânge, el încearcă să întrupeze. Trecerea de la hermetism la orfism e trecerea de la iniţierea în ordinea lumii la încercarea de a o restabili, trecerea de la o hermeneutică a misterului la o soteriologie. Poetul nu mai iniţiază, ci speră să salveze. De fapt, el iniţiază acum într-o terapeutică a miracolului.</p>
			<p class="Heuristica_CITAT_semnat">Mircea Martin</p>
			<p class="Heuristica_CITAT_BUN ParaOverride-1"><span class="CharOverride-2">Poemul cel mai complex, un poem aproape programatic, din această fază de trecere spre lirismul mitic, este </span>Monada<span class="CharOverride-2">, nedreptăţit la apariţie de Vladimir Streinu. Citit acum, poemul nu mai pare atât de ermetic. Este sugerat un motiv care va deveni în poemele ulterioare frecvent: motivul întoarcerii spre spaţiul originar (spaţiul miturilor, spaţiul </span>increatului<span class="CharOverride-2">, momentul revelaţiei neantului, voiajului spre „un fluture” primordial gravid de stihii). Versurile au căpătat deja acea notă oraculară, cuvintele spun şi totodată ascund, o parte se luminează, sub forţa rostirii, alta se obnubilează. Voiajul spre originile pure ale cuvântului de care vorbea Mallarmé devine o urcare (sau o coborâre) spre lumea larvară a începuturilor, acolo unde locuieşte un Dumnezeu astenic.</span></p>
			<p class="Heuristica_CITAT_semnat">EUGEN SIMION </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Comuna de aur</span>, pref. Paul Georgescu, București, 1960; <span class="CharOverride-2">Vis planetar</span>, București, 1964; <span class="CharOverride-2">Răsfrângeri</span>,<span class="CharOverride-2"> </span>București, 1966; <span class="CharOverride-2">Monada</span>, București, 1968; <span class="CharOverride-2">Odihnă în ţipăt</span>, București, 1969; <span class="CharOverride-2">Șah orb</span>, București, 1971; <span class="CharOverride-2">Madona din</span> <span class="CharOverride-2">dud</span>, București, 1973; <span class="CharOverride-2">Unicorn în oglindă</span>, București, 1975; <span class="CharOverride-2">Poeme</span>, București, 1981; <span class="CharOverride-2">Dialog la mal</span>, București, 1985; <span class="CharOverride-2">Euridice și</span> <span class="CharOverride-2">umbra</span>, București, 1988; <span class="CharOverride-2">Eseuri</span>, Galaţi, 1992; <span class="CharOverride-2">Chemarea numelui</span>, București, 1995; <span class="CharOverride-2">Ochii tăcerii</span>, introd. Mircea Martin, București, 1996; <span class="CharOverride-2">Paradoxul semnelor</span>, București, 1996; <span class="CharOverride-2">Odihnă în ţipăt</span>, note bibliografice Aurel Sasu, postfaţă Mircea Martin, Pitești, 2010. <span class="CharOverride-1">Traduceri:</span> Stavros Deligiorgis, <span class="CharOverride-2">Arhitectura narativă în „Decameronul”</span>, București, 1979; Mircea Eliade<span class="CharOverride-2">, Istoria credinţelor și ideilor religioase</span>, I–III, București, 1981–1988, <span class="CharOverride-2">Nostalgia originilor</span>, București, 1994, <span class="CharOverride-2">Șamanismul și tehnicile arhaice ale extazului</span>, București, 1997 (în colaborare cu Brândușa Prelipceanu); Mircea Eliade, Ioan Petru Culianu, <span class="CharOverride-2">Dicţionar al religiilor</span>, București, 1993.</p>
			<p class="Heuristica___m_RPR"><span class="CharOverride-1">Repere bibliografice: </span>Călinescu, <span class="CharOverride-2">Aspecte</span>,<span class="CharOverride-2"> 302–314</span>; Simion, <span class="CharOverride-2">Orientări</span>,<span class="CharOverride-2"> 174–183</span>;<span class="CharOverride-2"> </span>Martin, <span class="CharOverride-2">Poeţi</span>, I, <span class="CharOverride-2">212–222</span>,<span class="CharOverride-2"> </span>II, <span class="CharOverride-2">217–222</span>;<span class="CharOverride-2"> </span>Regman, <span class="CharOverride-2">Cronicari</span>,<span class="CharOverride-2"> 193–203</span>; Raicu, <span class="CharOverride-2">Structuri</span>,<span class="CharOverride-2"> 317–322</span>;<span class="CharOverride-2"> </span>Poantă, <span class="CharOverride-2">Modalităţi</span>,<span class="CharOverride-2"> 157–165</span>;<span class="CharOverride-2"> </span>Pop, <span class="CharOverride-2">Poezia</span>,<span class="CharOverride-2"> 121–142</span>;<span class="CharOverride-2"> </span>Piru, <span class="CharOverride-2">Poezia</span>, II, <span class="CharOverride-2">137–146</span>; Iorgulescu, <span class="CharOverride-2">Al doilea rond</span>,<span class="CharOverride-2"> 281–285</span>;<span class="CharOverride-2"> </span>Laurenţiu, <span class="CharOverride-2">Eseuri</span>,<span class="CharOverride-2"> 30–43</span>; Raicu, <span class="CharOverride-2">Critica</span>,<span class="CharOverride-2"> 39–43</span>,<span class="CharOverride-2"> 257–262</span>;<span class="CharOverride-2"> </span>Niţescu, <span class="CharOverride-2">Poeţi</span>,<span class="CharOverride-2"> 120–139</span>;<span class="CharOverride-2"> </span>Simion, <span class="CharOverride-2">Scriitori</span>, I (1978), <span class="CharOverride-2">211–215</span>,<span class="CharOverride-2"> </span>III,<span class="CharOverride-2"> 211–224</span>; Iorgulescu, <span class="CharOverride-2">Scriitori</span>,<span class="CharOverride-2"> 29–32</span>;<span class="CharOverride-2"> </span>Dorcescu,<span class="CharOverride-2"> Embleme</span>,<span class="CharOverride-2"> 121–127</span>;<span class="CharOverride-2"> </span>Grigurcu, <span class="CharOverride-2">Poeţi</span>,<span class="CharOverride-2"> 320–324</span>; Cristea, <span class="CharOverride-2">Fereastra</span>,<span class="CharOverride-2"> 173–178</span>;<span class="CharOverride-2"> </span>Ștefănescu, <span class="CharOverride-2">Prim-plan</span>,<span class="CharOverride-2"> 270–278</span>;<span class="CharOverride-2"> </span>Cistelecan, <span class="CharOverride-2">Poezie</span>,<span class="CharOverride-2"> 155–158</span>;<span class="CharOverride-2"> </span>Crohmălniceanu, <span class="CharOverride-2">Al doilea suflu</span>,<span class="CharOverride-2"> 44–50</span>; Constantin, <span class="CharOverride-2">Complicitatea</span>,<span class="CharOverride-2"> 138–143</span>;<span class="CharOverride-2"> </span>Pop, <span class="CharOverride-2">Pagini</span>,<span class="CharOverride-2"> 84–88</span>;<span class="CharOverride-2"> Dicţ. analitic</span>, I, <span class="CharOverride-2">294–296</span>, III, <span class="CharOverride-2">198–201</span>;<span class="CharOverride-2"> </span>Cistelecan, <span class="CharOverride-2">Top ten</span>,<span class="CharOverride-2"> 24–26</span>; Mircea A. Diaconu,<span class="CharOverride-2"> Cezar Baltag</span>, Brașov, 2000; <span class="CharOverride-2">Dicţ. esenţial</span>,<span class="CharOverride-2"> 53–55</span>; Grigurcu, <span class="CharOverride-2">Poezie</span>, I, <span class="CharOverride-2">72–83</span>; Manolescu, <span class="CharOverride-2">Lista</span>,<span class="CharOverride-2"> </span>I, <span class="CharOverride-2">189–193</span>;<span class="CharOverride-2"> </span>Cristea-Enache, <span class="CharOverride-2">Concert</span>,<span class="CharOverride-2"> 22–25</span>; Ștefănescu, <span class="CharOverride-2">Istoria, 803–805</span>;<span class="CharOverride-2"> </span>Ion Pop, <span class="CharOverride-2">Întru rigoare și fervoare: poezia lui Cezar Baltag</span>, VR, 2006, 3; Manolescu, <span class="CharOverride-2">Istoria</span>, <span class="CharOverride-2">1024–1026</span>; Popa, <span class="CharOverride-2">Ist. lit.</span>, II, <span class="CharOverride-2">375–378</span>; Olimpia-Daniela Dogar, <span class="CharOverride-2">Cezar Baltag. Opera</span>, Craiova, 2010<span class="CharOverride-2">. &#9;</span><span class="Semnatura">N.M.</span></p>
			<p class="Heuristica-PRIMUL"><span class="titlu-12">BALTAG, Nicolae</span> (6.XII.1940, Dorohoi – 20.II.1975, București), critic literar. Este fiul Margaretei (n. Alexandrescu) și al lui Porfirie Baltag, preot, și frate cu poetul Cezar Baltag. După studii liceale urmate la Pitești, a absolvit în 1966 Facultatea de Limba și Literatura Română a Universităţii din București, cu teza <span class="CharOverride-2">Concepţia despre poezie a lui Ion Barbu,</span> publicată postum (1978) în volumul <span class="CharOverride-2">Polemos</span>. Între terminarea liceului și admiterea la facultate a fost constrâns să exercite diverse profesii, inclusiv pe aceea de muncitor necalificat la fabrica „Iosif Rangheţ”. A colaborat la „Luceafărul”, „Gazeta literară”, „Con&#173;temporanul”, „Argeș”, „Radio-Teleșcoală”, deţi&#173;nând în „Scânteia tineretului” o rubrică permanentă intitulată „Cronica debuturilor”. Cu un gust literar sigur, capabil să detecteze și cele mai firave filoane ale talentului, <span class="CharOverride-1">B.</span> a reușit în aceste articole (mare parte neadunate în volum) să ofere diagnos&#173;tice corecte despre poeţi (pe atunci necunoscuţi), precum Gheorghe Istrate, Marin Mincu, Ion Drăgănoiu, Florica Mitroi, Marius Robescu ș.a.</p>
			<p class="Heuristica-BASE">La scurt timp după moarte a apărut singura carte a lui <span class="CharOverride-1">B.</span>, <span class="CharOverride-2">Polemos</span>, îngrijită de Gheorghe Istrate și prefaţată de Eugen Simion. Cele două studii de istorie literară cuprinse aici – despre ermetismul barbian și despre momente polemice în literatura română – fac dovada unor calităţi mai puţin puse în valoare, și anume: suflul amplu, capacitatea de a construi, de a se mișca dezinvolt nu doar în spaţiul restrâns al unei cronici, ci și în lucrări de mai mare anvergură. Scriind cu precădere despre congeneri (Ana Blandiana, Ioan Alexandru, Constanţa Buzea, Adrian Păunescu, Mircea Dinescu), <span class="CharOverride-1">B.</span> nu a ezitat să-și dea verdictul asupra operelor unor scriitori de mult intraţi în conștiinţa publică: G. Călinescu, Camil Petrescu, Emil Botta, M.R. Paraschivescu, Zaharia Stancu, vădind pretutindeni „nobleţea spiritului, voinţă de a ridica totul la măsura esteticului, un lirism concentrat, stăpânit în fraze articulate, cu oarecare nimb emblematic” (Eugen Simion).</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Polemos</span>, îngr. şi pref. Gheorghe Istrate, cuvânt înainte Eugen Simion, București, 1978.</p>
			<p class="Heuristica___m_RPR"><span class="CharOverride-1">Repere bibliografice: </span>Piru, <span class="CharOverride-2">Debuturi</span>,<span class="CharOverride-2"> 62–65</span>; Grigurcu, <span class="CharOverride-2">Între critici</span>, <span class="CharOverride-2">354–359</span>; Sângeorzan, <span class="CharOverride-2">Anotimpurile</span>, <span class="CharOverride-2">190–192</span>; <span class="CharOverride-2">Dicţ. scriit. rom.</span>, I, <span class="CharOverride-2">163–164</span>. &#9;<span class="Semnatura">D.Gr.</span></p>
			<p class="Heuristica-PRIMUL"><span class="titlu-12">BALTAG, Radu</span> (pseudonim al lui Rudolf Bernhardt; 1886 – 1932, Paris), publicist, prozator, traducător. După absolvirea liceului, probabil în Ploiești, ajunge împreună cu familia – despre care nu se cunosc destule date sigure – în București, unde tatăl său, originar din Transilvania, era în primii ani de după 1900 portar de noapte la un hotel la care va fi primit și tânărul <span class="CharOverride-1">B.</span> o slujbă măruntă. Îi are prieteni apropiaţi, la începuturile lui literare, pe V. Demetrius, Tudor Arghezi și N.D. Cocea. Pseudonimul cu care va semna în publicațiile din țară este ales de Gala Galaction în 1906, când tânărul îi este prezentat de V. Demetrius. Debutul și-l face însă, impetuos și matur, în cotidianul „Prezentul”, care începuse să apară din martie 1905. Aici este redactor și secretar de redacţie, publică poezie, proză, „tablete” la rubrica <span class="CharOverride-2">Spectacolele vieţei</span>, precum și câteva serii de foiletoane intitulate <span class="CharOverride-2">Carnetul unui secretar de hotel</span>, <span class="CharOverride-2">Din viaţa unui comisionar de stradă</span>, <span class="CharOverride-2">Memoriile unui funcţionar de la Post-restant</span>, <span class="CharOverride-2">Amintirile unui judecător de instrucţie</span>, <span class="CharOverride-2">Confesiunile unui actor</span>, <span class="CharOverride-2">Numai o stradă.</span> Din 1906 îi mai apar schițe și nuvele în „Revista idealistă”, „Convorbiri” („Convorbiri critice”), unde se bucură de preţuirea lui M. Dragomirescu, „Literatură și artă română” ș.a. Aproape toate textele în proză ce i-au apărut în reviste sunt cuprinse în volumul <span class="CharOverride-2">Feciorul și alte nuvele</span> (1910). De asemenea, <span class="CharOverride-1">B.</span> traduce <span class="CharOverride-2">Carmen</span> de Prosper Mérimée (1908), <span class="CharOverride-2">Moș Goriot</span> de Balzac (1909) și <span class="CharOverride-2">Război și pace</span> de Lev Tolstoi (I–II, 1911). În august 1908, imediat după ce se căsătorește, pleacă definitiv din ţară și se stabilește la Paris. Publică în reviste pariziene, semnând Claude-Rodolphe Bernhaut și apoi Adrien Le Corbeau. În periodicele românești la care este corespondent semnează Adrian Corbul, mai rar A.C., C.R.B., Ry, Rudy, Rudolf, R.B. Aici publică după 1911 mai multe articole, nu numai literare, menite să surprindă atmosfera culturală și politică a Franţei. Este destul de preţuit de cititorii din Transilvania, pentru care trimite corespondenţe, cronici literare, dar mai cu seamă traduceri la „Luceafărul”, „Tribuna” din Arad, „Societatea de mâine”, „Românul”, „Tribuna poporului”, „Patria”, „Cosinzeana” ș.a. Intrat funcţionar în serviciul de expediţie al editurii pariziene Fasquelle, <span class="CharOverride-1">B.</span> își va duce traiul de pe o zi pe alta. Printre prietenii apropiaţi aflaţi la Paris se numără multă vreme Victor Eftimiu și E. Lovinescu, iar Octavian Goga, Sever Bocu și Sextil Pușcariu vor străbate adesea metropola graţie bunei îndrumări a lui <span class="CharOverride-1">B.</span> În anii Primului Război Mondial se îmbolnăvește foarte grav, probabil de tifos, și rămâne marcat de această experiență, pe care o va transpune și în scrierile ulterioare în limba franceză. Șlefuindu-și stilul în contactul cu opera marilor personalităţi ale culturii franceze (Anatole France, Octave Mirbeau, Edmond și Jean Rostand), își exersează și potențialul fabulatoriu în extraordinara mistificare din anii 1912–1913, pusă în operă în „La Grande revue” din Paris cu așa-zisul testimonial <span class="CharOverride-2">Guy de Maupassant intime (notes d’une amie)</span>, pe care îl concepe el însuși, adjudecându-și, sub pseudonimul Claude-Rodolphe Bernhaut, rolul fictiv de editor al acestor pagini elaborate în așa fel încât să fie credibile. Practica aceasta o începuse de fapt în colaborările trimise în țară pentru revista „Tribuna”, așa cum a demonstrat Mircea Anghelescu. Ulterior publică la aceeași editură Fasquelle, sub pseudonimul Adrien Le Corbeau, trei romane care îi aduc un succes de stimă, intrând în discuţie cu ocazia decernării Premiului Goncourt: <span class="CharOverride-2">Le Gigantesque. Roman d’un arbre </span>(1922), tradus la scurt timp în engleză, <span class="CharOverride-2">L’Heure finale</span> <span class="CharOverride-2">(Méditations)</span> (1924) și <span class="CharOverride-2">Le Couple nu. Roman nuptial</span> (1931), însoțit de o prefață semnată de contesa Anna de Noailles. Câţiva critici îl consideră chiar un stilist strălucit. A murit (în iunie 1932) mistuit de o boală crâncenă și foarte sărac, așa cum fusese întotdeauna, fiind înmormântat în cimitirul parizian Passy.</p>
			<p class="Heuristica-BASE">În volumul <span class="CharOverride-2">Feciorul și alte nuvele,</span> închegat stilistic, dar inegal ca valoare, mai evidente sunt atracţia lui <span class="CharOverride-1">B.</span> pentru atmosferă și simpatia aproape sămănătoristă faţă de năpăstuiţii sorţii. Lumea imaginată în nuvele este, totuși, în esenţa ei, citadină. Teza orașului nimicitor de vieţi este insuficientă, precară, scrierile întemeindu-se cel mai adesea pe opoziţia dintre favorizaţi și defavorizaţi. Deși frământările interioare sunt urmărite cu destulă pricepere mai peste tot, analiza rămâne totuși stângace, iar pasajele descriptive, cu tentă prea pronunţat poetică, se află într-o oarecare discrepanţă cu fluxul epic. Într-o tehnică adecvată genului scurt, intrarea în naraţie se face abrupt, faptele se succedă cronologic, iar relatarea (adesea confesiune) se încheie odată cu stingerea conflictului urmărit. În schiţa <span class="CharOverride-2">Pe scară</span>, ca și în nuvela <span class="CharOverride-2">Din pricina dragostei</span>, patima ajunsă la paroxism și teama de demascare constituie cauze ale unor crime. Personajul Barbu Ogriziș din nuvela <span class="CharOverride-2">În urma banchetului</span>, cuprins de o ură nestăpânită, îl pândește fără încetare pe vărul său înstărit, până când, umilit de mărinimia acestuia, se sinucide. Obsesia inculcată personajelor pare să alimenteze abundent inspiraţia lui <span class="CharOverride-1">B.</span> Nuvela cea mai bine structurată este, poate, <span class="CharOverride-2">Sfârșitul dascălului Pavel</span>, în care dascălul unei biserici de oraș, un om altminteri onest, se simte ispitit să o prade în toiul nopţii. Totul se relevă aici la nivelul sugestiei, care orientează aproape toate imaginile. Atmosfera, susţinută de hiperbolă, misterul sublimat în jocul percepţiilor și tribulaţiile născute din teama abia stăpânită a dascălului permit trecerea într-un fantastic apropiat de cel din nuvelele lui I.L. Caragiale. Ieșirea din mister se face însă discursiv, prin explicaţie logică. Priceput creator de atmosferă în registrul ficţional, <span class="CharOverride-1">B.</span> își încearcă măiestria și în evocarea atmosferei culturale a Parisului. Mai pătruns acum fără doar și poate de rostul artei, el caută din ce în ce mai atent „adevărul etern, ideea, sentimentul profund uman”. Probabil astfel se explică și forța critică a mistificării „jurnalului” despre Maupassant din 1912–1913, falsul răsunător care sancționează inflexibilele instituții literare franceze. În metafora extinsă a arborelui fără vârstă din romanul <span class="CharOverride-2">Le Gigantesque</span> se construiește un sinopsis subiectiv al istoriei omenirii, pusă în final în relație cu destinul, când arborele Sequoia gigantea este distrus de un trăsnet. Romanul are parte de o surprinzătoare prezență în spațiul editorial englez și american, fiind tradus de T.E. Lawrence, la propunerea lui Jonathan Cape, publicat mai întâi la Londra și New York în 1924, reeditat de mai multe ori în ambele țări. Eleganța scriiturii, dar și calitățile viziunii și ale tehnicii narative sunt observate de critici și în cazul următoarelor două romane scrise în franceză. În <span class="CharOverride-2">L’Heure finale</span> atenția dată tribulațiilor interioare ale protagonistului și percepția aproape concretă a desprinderii de lume se pot interpreta ca transpunere a propriei experiențe de pe pragul morții, din vremea în care <span class="CharOverride-1">B.</span> era grav bolnav. Ultimul, <span class="CharOverride-2">Le Couple nu</span>, „roman nupţial”, desfășoară un registru erotic mergând de la „eteratele” frisoane feciorelnice până la amorul carnal, cu trimiteri la stadiul adamic al naturalului, și trece aproape neobservat de critica atentă mai ales la manifestările de avangardă. Deși nu a cunoscut faima pe care și-a dorit-o ca scriitor, <span class="CharOverride-1">B.</span> și-a construit un profil aparte în publicistică, inclusiv ca maestru al ficțiunii editoriale, oferind una dintre cele mai concludente imagini ale unei personalități scindate între mai multe culturi. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Feciorul și alte</span> <span class="CharOverride-2">nuvele</span>, București, 1910; <span class="CharOverride-2">Le Gigantesque. Roman d’un arbre</span>,<span class="CharOverride-2"> </span>Paris, 1922; ed. (<span class="CharOverride-2">The Forest Giant. The Romance of a Tree</span>), îngr. Jonathan Cape, tr. J.H. Ross (T.E. Lawrence), Londra – New York, 1924; <span class="CharOverride-2">L’Heure finale (Méditations)</span>, Paris, 1924; <span class="CharOverride-2">Le Couple nu. Roman nuptial</span>, Paris, 1931. <span class="CharOverride-1">Traduceri:</span> Prosper Mérimée, <span class="CharOverride-2">Carmen</span>, București, 1908; Balzac, <span class="CharOverride-2">Moș Goriot</span>, București, 1909; Lev Tolstoi, <span class="CharOverride-2">Război și pace</span>, I–II, Arad, 1911.</p>
			<p class="Heuristica___m_RPR"><span class="CharOverride-1">Repere bibliografice: </span>Chendi, <span class="CharOverride-2">Schiţe</span>,<span class="CharOverride-2"> 170–172</span>; Eftimiu, <span class="CharOverride-2">Portrete</span>, <span class="CharOverride-2">319–325</span>,<span class="CharOverride-2"> 331;</span> Gala Galaction, <span class="CharOverride-2">Jurnal</span>,<span class="CharOverride-2"> </span>I, București, 1973, <span class="CharOverride-2">531</span>,<span class="CharOverride-2"> passim</span>; E. Lovinescu, <span class="CharOverride-2">Memorii</span>, București, 1976, <span class="CharOverride-2">100–101</span>; Mirodan, <span class="CharOverride-2">Dicţionar</span>, I, <span class="CharOverride-2">380–382</span>; <span class="CharOverride-2">Dicţ. scriit. rom.</span>, I,<span class="CharOverride-2"> 164–165</span>; Jacques Bienvenu, <span class="CharOverride-2">„Le Canular du Corbeau”</span>, „Histoires litteraires”, 2000, 4; Elena Bondor, <span class="CharOverride-2">Adrien Le Corbeau – bibliografie</span>, Iași, 2006; Anghelescu, <span class="CharOverride-2">Mistificțiuni</span>, <span class="CharOverride-2">138–162</span>. &#9;<span class="Semnatura">V.P.S.</span></p>
			<div class="_idGenObjectLayout-1">
				<div id="_idContainer008">
					<div id="_idContainer006" class="Basic-Text-Frame">
						<p class="Titlu-Nume-H">BALTAZAR, Camil </p>
						<p class="Titlu-mic-DATE">(25.VIII.1902, Mera, <br />j. Vrancea – 27.IV.1977, București), poet, publicist, memorialist, traducător. </p>
					</div>
					<div id="_idContainer007" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02B_531-584__Balint-BarbuE-web-resources/image/Baltazar_Camil.jpg" alt="" />
					</div>
				</div>
			</div>
			<p class="Heuristica-PRIMUL">Este fiul chiristigiului Herman Fischer Goldstein; prenumele la naștere: Leibu. Absolvent a patru clase de liceu în particular, probabil la Brăila și Focșani, <span class="CharOverride-1">B.</span> practică diferite meserii pentru a-și câștiga existenţa. Gazetăria îi oferă șansa de a-și descoperi adevărata vocaţie. Debutează în 1921 la „Sburătorul”, în a cărui redacţie va lucra un timp. Împreună cu Petru Comarnescu scoate în octombrie 1928 revista „Tiparniţa literară”, pe care în scurt timp o conduce singur, până în 1931. Va fi, de asemenea, secretar de redacţie sau redactor la mai multe periodice: „Săptămâna muncii intelectuale și artistice”, suplimentul „Vremea literară” al gazetei „Vremea”, „România literară” (1932–1934), „Călăuza artelor”, „Albina”, „Reporter”. Colaborează la „Rampa”, „Flacăra”, „Revista română”, „Adevărul literar și ar&#173;tistic”, „Mișcarea literară”, „Capricorn”, „Familia”, „Re&#173;vista Fundaţiilor Regale”, „Tribuna”, „Luceafărul”, „Viaţa românească” ș.a. Mai semnează cu pseudonimele C. Balt., Bal, B. Camil, Lacremony, Luca Luminiţă, Luca G. Luminiţă. A fost membru al Societăţii Scriitorilor Români, calitate ce i-a fost retrasă în 1940 din motive rasiale. După 1944 a funcţionat ca inspector general în Mi&#173;nisterul Artelor și, din 1952, ca responsabil al Serviciului de Presă și Propagandă din Ministerul Industriei Alimentare. În anii ’60 era redactor la „Gazeta literară”.</p>
			<p class="Heuristica-BASE">În 1923 lui <span class="CharOverride-1">B.</span> îi apare prima carte de versuri, intitulată <span class="CharOverride-2">Vecernii</span>. Atmosfera imaginată este aceea a unui târg prăfuit și deprimant, cu bolnavi de ftizie a căror suferinţă se află, de cele mai multe ori, în vecinătatea morţii. Orașul este „o fată bolnavă în agonie”, casele par „femei tăcute”, poetul se închipuie într-un sanatoriu, unde moartea face parte din cotidian. Thanatos nu înspăimântă, ci izbăvește de osânda suferinţei, prezenţa iubitei dispărute dăinuie, totul fiind transpus într-un filigran de culoare și sunet, în care nota simbolistă domină. Dimineaţa are aparenţa unei picturi „cu tonuri fragede și crude”, soarele transformă amintirile în „bănuţi strălucitori”, parcă așezaţi pe ochii fetei. Sunetele flașnetei ritmează orchestraţia monotonă a târgului, iar liniștea nopţii se risipește în tânguirea clavirului. Câteva imagini sugerează prezenţa diafană, imaterială a iubirii frânte demult: „Apa ochilor tăi s-a revărsat, albastră, în casă;/ tot ce-am simţit după aceea a fost numai lumină și mătasă”. Ceea ce s-ar fi vrut însă expresia unor trăiri profunde, hrănite de suferinţă și dezolare, alunecă adesea în pastișă sau afectare, într-un retorism minat de stângăcii. Placheta <span class="CharOverride-2">Flaute de mătase</span>, apărută tot în 1923, se înscrie în alt registru tematic, acela al iubirii pure, realizat însă prin exploatarea aceleiași recuzite simboliste. Ca într-o taină desprinsă de timp, pătrunsă doar de vise, decorul cu „îngeri” ai serii și „melodii albe”, în care „liniștea e de mătase brumată”, ca și evocarea iubitei moarte simbolizează suavitatea, evanescenţa trăirii. Într-o viziune originală, ușor hiperbolizată metaforic, este figurată făptura celei care nu mai este: „Vine încet și lin/ trupul tău: ninsoare”, „Ţi-a rămas un fulg de nea necules/ pe potecile gurii”, „Sufletul tău, fluier de mătase”. Aglomerarea jocurilor de lumină și de culoare, nu o dată forţate, micșorează autenticitatea acestui cântec nostalgic al iubirii. Aceleiași imagistici i se subsumează în placheta <span class="CharOverride-2">Reculegeri în nemurirea ta</span> (1925) un discurs poetic eliberat de stângăcii, de unele preţiozităţi și excese, ceea ce l-a făcut pe E. Lovinescu să-și exprime fără rezerve aprecierea. Odată cu <span class="CharOverride-2">Biblice</span> (1926) și <span class="CharOverride-2">Strigări trupești</span> <span class="CharOverride-2">lângă glezne</span> (1926), din poezia erotică a lui <span class="CharOverride-1">B.</span> dispar elementele diafane. Inflexiunile „blânde” fac loc unei expresivităţi care se vrea de tip arghezian, ca în <span class="CharOverride-2">Flori de mucigai</span>. Ebreea, Miryam, Ruth, Esthera, Sulamita, Tamar, Noemi sunt câteva din personajele ciclului <span class="CharOverride-2">Biblice</span>. Schimbarea de ton este evidentă: „Neagră sunt și pulpa mea de smoală,/ șoldul, cald caval și umerii lăute;/ m-aș da ţie toată goală,/ fericită în simţirea coapselor durute”. În volumul <span class="CharOverride-2">Întoarcerea</span> <span class="CharOverride-2">poetului la uneltele sale </span>(1934) <span class="CharOverride-1">B.</span> fie mimează dezinteresul faţă de inefabilul poeziei simboliste, chiar alunecând în prozaism: „Mă bântuie trepidaţia cotidiană”, „Adun material de la colaboratori/ Pentru «România literară»,/ Mai scriu un cursiv de circumstanţă” etc. Notaţiile de fals jurnal care îi acaparaseră interesul par să se estompeze în <span class="CharOverride-2">Tărâm transcendent</span> (1939), însă poetul nu mai are forţa de a crea imagini originale și recurge la clișee, la alăturări nefericite de vocabule: „mizeria cotidiană, suava mea brâncă”, „dureroasa mea tribulaţie”, „ineluctabila mea tristeţe”, „gâlgâitoare […] vie”, „să-mi redea elevaţia” etc. Acela în care mulţi critici literari vedeau o speranţă a poeziei vremii va scrie după 1947 versificări de circumstanţă închinate „clasei muncitoare” și noii puteri politice ori își va reedita în antologii versurile anterioare. Rămân documente pentru istoria literară volumele de amintiri <span class="CharOverride-2">Scriitor și om</span> (1946), <span class="CharOverride-2">Contemporan cu ei</span> (1962), <span class="CharOverride-2">Evocări și dialoguri literar</span>e (1974). Ca traducător, <span class="CharOverride-1">B.</span> a desfășurat o activitate notabilă, oprindu-se la însemnaţi prozatori de expresie germană şi engleză. Unele versiuni au avut mai multe reeditări, un exemplu fiind <span class="CharOverride-2">Vrăjitorul din Oz</span> de L. Frank Baum.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Vecernii</span>, Craiova, 1923;<span class="CharOverride-2"> Flaute de mătase</span>, Brăila, 1923; <span class="CharOverride-2">Reculegeri în</span> <span class="CharOverride-2">nemurirea ta</span>, București, 1925; <span class="CharOverride-2">Biblice</span>, București, 1926; <span class="CharOverride-2">Strigări trupești</span> <span class="CharOverride-2">lângă glezne</span>, București, 1926; <span class="CharOverride-2">Cina cea de taină</span>, București, 1929; <span class="CharOverride-2">Poeme vechi și noi</span>, București, 1931; <span class="CharOverride-2">Întoarcerea poetului la uneltele</span> <span class="CharOverride-2">sale</span>, București, 1934; <span class="CharOverride-2">Tărâm transcendent</span>, București, 1939; <span class="CharOverride-2">Magda Isanos, poeta</span> <span class="CharOverride-2">luptătoare</span>, București, [1946]; <span class="CharOverride-2">Scriitor și om</span>, București, 1946; <span class="CharOverride-2">Poeme de</span> <span class="CharOverride-2">zodie nouă</span>, București, 1947; <span class="CharOverride-2">Nespus mi-i dragă fiinţa omenească</span>, București, 1956; <span class="CharOverride-2">Versuri</span>, București, 1957; <span class="CharOverride-2">Contemporan cu ei,</span> București, 1962; <span class="CharOverride-2">Austria</span>, București, 1963; <span class="CharOverride-2">Soare pe zăpezi</span>, București, 1965; <span class="CharOverride-2">Întoarcerea poetului la uneltele sale</span>, pref. Paul Georgescu, București 1967; <span class="CharOverride-2">Mi-i dragă faţa omenească</span>, București, 1971;<span class="CharOverride-2"> Reculegeri în nemurirea ta</span>, București, 1972; <span class="CharOverride-2">Soare pe culmi</span>, pref. Ov. S. Crohmălniceanu, București, 1972; <span class="CharOverride-2">Violoncel solar</span>, București, 1972; <span class="CharOverride-2">Glorie iubirii</span>, București, 1973; <span class="CharOverride-2">Evocări și dialoguri literare</span>, București, 1974; <span class="CharOverride-2">Ghirlanda iubirii</span>, București, 1975; <span class="CharOverride-2">Nobleţea plaiului natal</span>, București, 1976; <span class="CharOverride-2">Din romanul existenţei mele literare</span>, îngr. și pref. Florentin Popescu, București, 2004. <span class="CharOverride-1">Traduceri:</span> <span class="CharOverride-2">Antologia prozatorilor</span> <span class="CharOverride-2">ruși</span> <span class="CharOverride-2">contemporani</span>, București, [1930]; Thomas Mann, <span class="CharOverride-2">Moartea la Veneţia</span>, București, 1930, <span class="CharOverride-2">Pătimirile și măreţia maeștrilor</span>,<span class="CharOverride-2"> </span>București, 1946 (în colaborare cu Iozefina Baltazar); Jacob Wassermann, <span class="CharOverride-2">Cazul Maurizius</span>, I–II, București, 1930; Selma Lagerlöf, <span class="CharOverride-2">Jerusalem</span>, București, [1931]; Ludwig Renn, <span class="CharOverride-2">Măcelul</span>, București, [1931]; D.H. Lawrence, <span class="CharOverride-2">Fii și amanţi</span>, București, [1935]; Heinrich Mann, <span class="CharOverride-2">Ura</span>, București, [1935], <span class="CharOverride-2">Vânătoarea dragostei</span>, București, 1935 (în colaborare cu Isaiia Răcăciuni); Pearl S. Buck, <span class="CharOverride-2">Mama</span>, București, [1937], <span class="CharOverride-2">Ultima datorie</span>, București, 1944; L. Frank Baum, <span class="CharOverride-2">Vrăjitorul din Oz</span>, București, 1940 (în colaborare cu Jozefina Baltazar); E.M. Remarque, <span class="CharOverride-2">Iubește pe aproapele tău</span>, București, 1945; John Knittel, <span class="CharOverride-2">Via Mala,</span> București, 1946, <span class="CharOverride-2">Thérèse Étienne</span>, București, [1947]; Bernard Shaw, <span class="CharOverride-2">Cezar și Cleopatra</span>, București, 1948 (în colaborare cu Mary Lăzărescu);  Christa Wolf, <span class="CharOverride-2">Cerul dragostei</span>, București, 1965.</p>
			<p class="Heuristica___m_RPR"><span class="CharOverride-1">Repere bibliografice: </span>Perpessicius, <span class="CharOverride-2">Opere</span>, II, <span class="CharOverride-2">123–126</span>,<span class="CharOverride-2"> 161–163</span>,<span class="CharOverride-2"> 209–213</span>, IV, <span class="CharOverride-2">23–26</span>, VII, <span class="CharOverride-2">18–27</span>, XI, <span class="CharOverride-2">425–429</span>; Constantinescu, <span class="CharOverride-2">Scrieri</span>, I, <span class="CharOverride-2">162–172</span>; Călinescu, <span class="CharOverride-2">Opere</span>, I, <span class="CharOverride-2">456–462</span>, II, <span class="CharOverride-2">685–689</span>, IV, <span class="CharOverride-2">716–727</span>; Sebastian, <span class="CharOverride-2">Jurnal</span>,<span class="CharOverride-2"> 199–201</span>; Lovinescu, <span class="CharOverride-2">Scrieri</span>, IV, <span class="CharOverride-2">657–663</span>; Streinu, <span class="CharOverride-2">Pagini</span>, II, <span class="CharOverride-2">94–104</span>; Călinescu, <span class="CharOverride-2">Ist. lit.</span> (1941), <span class="CharOverride-2">753–756</span>,<span class="CharOverride-2"> Ist. lit. </span>(1982), <span class="CharOverride-2">838–841</span>;<span class="CharOverride-2"> </span>Crohmălniceanu, <span class="CharOverride-2">Literatura</span>, II, <span class="CharOverride-2">345–354</span>; Mirodan, <span class="CharOverride-2">Dicţionar</span>, I, <span class="CharOverride-2">90–98</span>; Scarlat, <span class="CharOverride-2">Ist. poeziei</span>, IV, <span class="CharOverride-2">47–51</span>,<span class="CharOverride-2"> 165–167</span>; Negoiţescu, <span class="CharOverride-2">Ist. lit.</span>,<span class="CharOverride-2"> </span>I, <span class="CharOverride-2">310–312</span>; Lovinescu, <span class="CharOverride-2">Sburătorul</span>, I–VI, <span class="CharOverride-2">passim</span>;<span class="CharOverride-2"> Dicţ. esenţial</span>, <span class="CharOverride-2">55–57</span>;<span class="CharOverride-2"> </span>Evelin Fonea, <span class="CharOverride-2">„Am trăit secolul, dar nu l-am trăit”</span>, „Realitatea evreiască”, 2002, 173–174; <span class="CharOverride-2">Dicţ. analitic</span>, IV,<span class="CharOverride-2"> 352–354</span>; Popa, <span class="CharOverride-2">Ist lit</span>., I, <span class="CharOverride-2">557–558; </span>Iovănel,<span class="CharOverride-2"> Evreul, 17–28</span>. &#9;<span class="Semnatura">O.I.</span></p>
			<p class="Heuristica_PRIMUL_Semnat"><span class="titlu-12">BANATUL</span>, revistă apărută la Lugoj, săptămânal, între 3 iulie și 11 decembrie 1905, cu subtitlul „Foaie pentru poporul român”. Director și redactor: Valeriu Braniște. Revista este importantă în epocă deoarece continuă programul altei publicaţii culturale bănăţene la care Valeriu Braniște fusese redactor-responsabil, „Foaia de duminecă” (1894–1897, supliment al ziarului „Dreptatea”), având un mai accentuat profil literar. Programul publicaţiei lugojene este tot unul cultural-educativ și recreativ, după cum rezultă din articolul-program intitulat <span class="CharOverride-2">Iubiţi cetitori</span> și semnat de Valeriu Braniște: „N-am întemeiat foaia aceasta ca să tulbur liniștea și să bag zâzanie între oameni. Nu! Pentru certe și bălăcăreli nu este loc în foaia aceasta! Lumină vreau să răspândesc! Lumina minţei și căldura inimei! Învăţături și sfaturi vreau să dau, cum se cuvine unui prieten iubitor! Cunoștinţe vreau să aduc și petreceri vreau să fac celor obosiţi după munca zilei. Gândul meu este ca acela care va ceti această foaie să se aleagă cu ceva bun! [...] Este datorinţa noastră să grijim ca poporul nostru să aibă ce ceti și anume să aibă lucruri bune și folositoare de cetit”. Sumarele confirmă acest program, în paginile lor republicându-se literatura marilor scriitori români, de la Vasile Alecsandri la St. O. Iosif și George Coșbuc. Sunt reproduse, de asemenea, multe materiale folclorice, îndeosebi din aria Banatului și a Transilvaniei, din colecţia Jarník–Bârseanu, ca și din alte zone (balada <span class="CharOverride-2">Toma Alimoș</span>, balada <span class="CharOverride-2">Mioriţa</span> – varianta lui Alecsandri, basme de Petre Ispirescu). Suita <span class="CharOverride-2">Povestea neamului</span>, nesemnată, face cunoscută cititorilor, într-o formă epică accesibilă, istoria românilor și a celor mai de seamă figuri ale ei. Revista se mai ocupă și de educaţia practică, de informaţia economică, de știrile culturale la ordinea zilei, căutând să-și cultive cititorii în cele mai variate domenii. &#9;<span class="Semnatura">M.F.</span></p>
			<p class="Heuristica_PRIMUL_Semnat"><span class="titlu-12">BANATUL</span>, revistă apărută la Timișoara, lunar, cu întreruperi, între ianuarie 1926 și ianuarie 1930, cu subtitlul „Revistă ilustrată”<span class="CharOverride-2"> </span>modificat succesiv în „Revistă literară – artistică – socială”, „Revistă culturală” și „Revistă culturală – socială – economică”; din 1928 devine Organ al Asociaţiei Culturale din Banat (A.C.B.). Colegiul redacţional: Constantin Lahovary (director), Grigore Ion (redactor principal), Emil Gherga (secretar de redacţie), colonel Vilhem Thierry (administrator), Simeon Samson Moldovan (editor și proprietar); conducerea este asigurată de un comitet alcătuit din 21 de membri, printre care Valeriu Braniște, Tiberiu Brediceanu, Dion Mardan, Anton Mocioni, Sabin V. Drăgoi, nume cu rezonanţă în spaţiul de cultură bănăţean, cărora li se alătură consulii Franţei, Austriei, Italiei, Germaniei și Angliei la Timișoara; din 1927 director și proprietar este Aron Cotruș, care un an mai târziu vinde revista Asociaţiei Culturale din Banat, Secţia Timiș-Torontal, responsabilitatea preluând-o Ioachim Miloia.<span class="CharOverride-2"> </span><span class="CharOverride-1">B.</span> și-a luat ca model efemerul lunar „Cultura”, apărut la Cluj în 1924, atât în privinţa asocierii în comitetul director a unor consuli străini, cât și prin publicarea de articole, studii, literatură originală în germană și maghiară, pentru a reflecta complexitatea culturii din Banat, profilul ei plurietnic: „Vrem să zugrăvim fizionomia ciudată și barocă [...] a unui colţ de ţară unde se ciocnesc atâtea soiuri și se împletesc atâtea culturi. Și aceasta o vrem fără nicio intenţie regională, cum s-ar părea după titlu, și, bineînţeles, dincolo de orice politică (1/1926)”. Ideea îi aparține lui Lucian Blaga, care semnează în primul număr studiul <span class="CharOverride-2">Barocul etnografiei românești</span>. Studiile și articolele publicate urmăresc tocmai abordarea adecvată a culturii bănăţene, cu accent pe specificul românesc în contextul acestei interculturalităţi – direcţie apreciată pozitiv, ilustrată de texte semnate de Sir Eric Drummond, secretarul general al Naţiunilor Unite. Astfel, E. Lovinescu publică <span class="CharOverride-2">Tradiţionalismul</span>, Lucian Blaga <span class="CharOverride-2">Teatrul de Vest</span>, Filaret Barbu <span class="CharOverride-2">Renașterea folclorului</span>, Sabin V. Drăgoi <span class="CharOverride-2">Crăciunul la noi</span>. Se tipăresc studii de istorie și de filosofie a istoriei (semnate de Sever Bocu, P. Ciobanu, Fr. Blaskovics), de istoria artei (Vasile Bârlea, Ioachim Miloia), de muzicologie etc. Literatura este ilustrată mai ales de poezii semnate de Tudor Arghezi, Lucian Blaga, Aron Cotruș, proza provenind de la scriitori bănăţeni, dintre care se detașează Mihail Gașpar. Revista promovează și traducerile de literatură română, remarcându-se versiunile în germană ale lui Franyó Zoltán din versurile lui Ion Pillat, Ion Minulescu, Nichifor Crainic. Între colaboratori se numără și Emanoil Bucuţa, Nichifor Crainic, Ion Minulescu, Paul I. Papadopol, Camil Petrescu, Gh. Brăescu. Profilul cultural al <span class="CharOverride-1">B.</span> este completat de recenzii și cronici literare, politice și economice, precum și de multe articole și studii de istorie ecleziastică. Neutră din punct de vedere politic în primii ani, sub direcţia lui Aron Cotruș publicaţia evoluează spre o atitudine politică cu accente naţionaliste, mai ales privitoare la situaţia românilor din afara graniţelor ţării (numărul din 1930 este dedicat în întregime Congresului românilor din Iugoslavia, ţinut la Timișoara). &#9;<span class="Semnatura">M.F.</span></p>
			<p class="Heuristica_PRIMUL_Semnat"><span class="titlu-12">BANATUL</span>, revistă culturală apărută la Timișoara, lunar, în 1994. Redactor: Adrian Dinu Rachieru. Publicaţia reia programul revistei cu același titlu din 1926–1930, în sensul promovării valorilor autentice, a tradiţiei culturale și publicistice locale, dar în afara cultivării regionalismului îngust și a unei concurenţe neloiale faţă de publicaţiile culturale existente. Articolul-program, <span class="CharOverride-2">La început de drum</span>, evidenţiază pregnant aceste obiective: „Iubind valoarea și toleranţa, vom fi deschiși și permeabili, străini de orice încrâncenare, dar și polemici când va fi cazul. În pofida tuturor reacţiilor alergice, ne vom vedea de treabă și, vă asigurăm, nu vom abandona. Ne vom așeza – faţă de alte publicaţii culturale care apar aici – într-o firească și necesară complementaritate. [...] Vrem să reaprindem o lumină și vom veghea ca «Banatul», fără a coborî în provincialism îngust și revanșard, îmbrăţișând delirul localist, să-i găzduiască pe toţi cei merituoși”. Cu aceste exigențe, sunt republicate cele mai importante studii despre Banat și mentalitatea bănăţeană apărute între cele două războaie mondiale în presa vremii, în special în revista omonimă: Lucian Blaga, <span class="CharOverride-2">Barocul etnografiei românești</span>, G. Călinescu, <span class="CharOverride-2">Opinii fugare și libere despre Banat sau Ţară</span>, Camil Petrescu, <span class="CharOverride-2">Bocșa Montană</span>. Semnează articole și literatură originală Gh. I. Tohăneanu, Olga Neagu, Aurel Gh. Ardeleanu, Eugen Jurca, Vasile Barbu, Dumitru Vlăduţ ș.a. Dintre numeroasele și variatele rubrici, „Semnal”, „Revista revistelor”, „Cronica literară”, „Viaţa literară”, „Tradiţii”, „Muzică”, „Dicţionar”, „Dialogul artelor”, se remarcă „Românii de pretutindeni”, care promovează literatura și cultura românilor din Banatul sârbesc, din Basarabia și Bucovina (mai ales poezia), precum și „Universalia”, în care se înregistrează ecouri cultural-artistice românești peste hotare. &#9;<span class="Semnatura">M.F.</span></p>
			<p class="Heuristica_PRIMUL_Semnat"><span class="titlu-12">BANATUL LITERAR</span>, publicație apărută între septembrie 1934 și octombrie 1938, în mai multe etape, trimestrial, cu numere cumulate, din cauza frecventelor schimbări ale sediului redacției și ale tipografiei: Timișoara (septembrie–octombrie 1934), Lugoj (noiembrie–decembrie 1934, ianuarie–februarie 1935, septembrie–decembrie 1936), Craiova (octombrie–noiembrie 1935, decembrie 1935 – februarie 1936,martie–mai 1936, august–octombrie 1938), București (martie–aprilie, iulie–august 1935), Caransebeș (mai–iunie 1935, februarie–decembrie 1937). Director-fondator: Lucian Costin; redactori: Gh. Lica-Olt, Grigore Bugarin (1937–1938). Deși nu oferă un articol-program propriu-zis, încă din primul număr se afirmă că publicaţia urmărește „concentrarea tinerelor talente în jurul veteranilor [...], încurajarea lor prin muncă serioasă pe ogorul literaturii [...], îndrumarea spre un nou și sănătos estetism literar”. Revista are ecou în epocă datorită orientării ei estetice, spiritul director fiind Lucian Costin, care s-a înscris în curentul tradiţionalist de sorginte „gândiristă”, în ultimii ani aderând deschis la principiile „Gândirii”. Se continuă și se împlinesc mai vechile deziderate ale presei culturale bănăţene, de promovare, păstrare și reînviere a valorilor spirituale și artistice populare într-o expresie literară revigorată (L. Costin, <span class="CharOverride-2">Probleme de estetică în poezie, Estetica constructivismului în limbă</span>,<span class="CharOverride-2"> </span>Aurel E. Peteanu, <span class="CharOverride-2">Natura și poezia</span>). Consecvent acestui crez, <span class="CharOverride-1">B.l.</span> se îndreaptă cu precădere spre studiile de folcloristică, semnate tot de Lucian Costin (<span class="CharOverride-2">Geneza baladei bănăţene</span>,<span class="CharOverride-2"> Estetica artei populare</span>, <span class="CharOverride-2">Novăceștii în balada bănăţeană</span>). Sunt publicate bogate materiale folclorice (colecţia de balade a lui George Cătană, colecţia de basme, povestiri și snoave a lui Lucian Costin). Cât privește literatura propriu-zisă, sunt promovaţi mai ales tineri scriitori bănăţeni, în măsura în care aceștia îi ilustrează programul estetic (Constantin Miu-Lerca, Mia Cerna, Grigore Bugarin, Gheorghe Atanasiu, V. Flueraș). Mai colaborează cu versuri Eusebiu Camilar (<span class="CharOverride-2">Elegie, Poem vesperal</span>), Nichifor Crainic (<span class="CharOverride-2">Cules de in</span>), Al. Iacobescu, George Voevidca (<span class="CharOverride-2">Sunt lacrimae rerum</span>), E. Ar. Zaharia ș.a. O rubrică specială, „Din viaţa scriitorilor”, se concentrează asupra unor scriitori importanţi din restul ţării (Mihail Sadoveanu, Octavian Goga, Liviu Rebreanu ș.a.). O sumă de traduceri din literatura universală (Petrarca, Goethe, Rilke) apar însoţite de prezentări. Fiecare număr are cronici și recenzii, precum și informări privind conferinţele literare, activitatea cenaclurilor literare, expoziţiile de artă și evenimentele culturale din Timișoara. &#9;<span class="Semnatura">M.F.</span></p>
			<p class="Heuristica-PRIMUL"><span class="titlu-12">BANCIU, Axente</span> (10.VIII.1875, Săliște, j. Sibiu – 13.VIII.1959, Sibiu), publicist. Este fiul Mariei (n. Roșca) și al lui Stan Banciu. După studii liceale la Sibiu și Brașov, a urmat literele la Budapesta, fiind, din 1898, profesor de limba și literatura română și de limba maghiară la gimnaziul român din Brașov. În 1916, în timpul refugiului, va funcţiona ca profesor la Liceul „Gh. Roșca Codreanu” din Bârlad, apoi la licee din Chișinău, revenind în 1918 la Brașov. Este cooptat membru în Marele Sfat al Ţării. A fost membru de onoare al Sindicatului Presei Române din Transilvania, între 1926 și 1929 președintele despărţământului Brașov al Astrei, când s-a aflat printre iniţiatorii înfiinţării Bibliotecii „Dr. Alexandru Bogdan”, devenită Biblioteca Municipală Brașov, iar mai târziu senator de Brașov. În 1948 a fost ales membru de onoare al Academiei RPR. A editat și condus, între 1929 și 1938, „Ţara Bârsei” și a mai colaborat la „Transilvania”, „Gazeta Transilvaniei”, „Societatea de mâine”, „Familia”, „Tribuna” (Arad), „Dreptatea” (Brașov), „Românul” (Arad), „Gând românesc” ș.a. A semnat și cu pseudonimele S. Tamba și N. Hurlup.</p>
			<p class="Heuristica-BASE">Două sunt în principal laturile scrisului lui <span class="CharOverride-1">B.</span>: evocarea unor luptători pentru drepturile românilor transilvăneni – de la unii celebri, ca George Bariţiu, G. Bogdan-Duică, Vasile Goldiș și Alexandru Bogdan, până la ţărani modești, ca Nicolae Oprea – și cultivarea limbii în cadrul rubricii „Din dicţionarul greșelilor noastre de limbă și ortografie”, apărută în revista „Societatea de mâine”. Portretele și evocările sunt incluse în volumul <span class="CharOverride-2">Morţii vii </span>(1938), nota comună surprinsă și reliefată de <span class="CharOverride-1">B.</span> în definirea celor despre care scrie fiind dârzenia în apărarea limbii, a tradiţiilor și credinţei românilor. Cel mai amplu portret, de fapt o micromonografie, este <span class="CharOverride-2">Dr. Alexandru Bogdan</span> (1926), consacrat unui strălucit intelectual transilvănean. În <span class="CharOverride-2">Dispreţuiţii „ciobani valahi” </span>(1944) este evocat curajosul ţăran Nicolae Oprea, care, în timpul a trei călătorii întreprinse la Viena, a apărat, cum s-a priceput, ortodoxia în faţa oficialilor habsburgici. În descendenţa demersului lui Titu Maiorescu din <span class="CharOverride-2">Limba română în jurnalele din Austria</span>, <span class="CharOverride-1">B. </span>pune în discuţie, în <span class="CharOverride-2">Cum vorbim și cum ar trebui să vorbim românește (Ardelenisme și alte -isme)</span> (1913), numeroase cuvinte și expresii nemţești și ungurești improprii limbii române, semnalând multe anomalii în fonetică, morfologie și sintaxă, lexic. O restituire memorialistică târzie, editată la câteva decenii după ce fusese scrisă, <span class="CharOverride-2">Vălul amintirilor</span> (1998), incluzând mai toate textele păstrate în manu&#173;scris, reia fragmente de viață din perioada copilăriei și a școlarității, reține o galerie de personaje, în special profesori, dar și scene, evenimente și întâmplări din viața studențească din capitala Ungariei, multe pagini având o valoare documentară notabilă.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Cum vorbim și cum ar trebui să vorbim românește (Ardelenisme și alte -isme)</span>, Brașov, 1913; <span class="CharOverride-2">Dr. Alexandru Bogdan</span>, Brașov, 1926; <span class="CharOverride-2">Sărbus!</span>, Brașov, 1929; <span class="CharOverride-2">Morţii vii</span>, Brașov, 1938; <span class="CharOverride-2">Iluzie și realitate</span>, Brașov, 1940; <span class="CharOverride-2">Doctorul Nicolae Comșa</span>, Brașov, 1944; <span class="CharOverride-2">Studenţii academici din Cluj de acum un veac</span>, Sibiu, 1944; <span class="CharOverride-2">Dispreţuiţii „ciobani valahi”</span>, Sibiu, 1944; <span class="CharOverride-2">Vălul amintirilor</span>, îngr. și pref. Stelian Mândruț și Adrian Andrei Rusu, Cluj-Napoca, 1998.</p>
			<p class="Heuristica___m_RPR"><span class="CharOverride-1">Repere bibliografice: </span><span class="CharOverride-2">Cărturari brașoveni</span>, <span class="CharOverride-2">25–26</span>; Nicolae Savin,<span class="CharOverride-2"> Evocări</span>, VTRA, 1999, 342; Liviu Papuc, <span class="CharOverride-2">„Vălul amintirilor”</span>, RR, 2000, 1; Mircea Desideriu Banciu, <span class="CharOverride-2">Axente Banciu </span>(<span class="CharOverride-2">1875–1959</span>), AC, 2000, 7. &#9;<span class="Semnatura">I.D</span><span class="CharOverride-2">.</span></p>
			<p class="Heuristica-PRIMUL"><span class="titlu-12">BANCIU, Mihail-Constantin</span><span class="CharOverride-1"> </span>(23.XII.1948, Piatra, j. Teleorman), poet, traducător. Este fiul Terezei (n. Dan) și al preotului Traian Banciu. Urmează școala generală și liceul în comuna natală (1956–1965), iar ultimul an la Liceul „George Barițiu” din Cluj. Din 1966 studiază româna și italiana la Facultatea de Filologie a Universității „Babeș–Bolyai” din același oraș, transferându-se în anul următor la Facultatea de Limbi Romanice, Clasice și Orientale a Universității din București, unde absolvă secția italiană–română (licența în 1971). Funcționează la Serviciul bibliografic al Bibliotecii Centrale de Stat (1971–1992), în ultimii doi ani fiind șef de serviciu. În calitate de italienist, în 1992 este invitat să lucreze în Centrala Ministerului Afacerilor Externe, unde face parte din echipele care redeschid Institutul Român de Cultură și Cercetare Umanistă de la Veneția (aprilie 1992) și Ambasada României pe lângă Sfântul Scaun (noiembrie 1994), îndeplinind diverse funcții în cadrul acestor instituții, până la cea de ministru consilier (din 2005). Debutează în același an, 1969, ca traducător la „România literară”, iar ca poet la „Amfiteatru”, colaborând apoi şi la „Echinox”, „Ateneu”, „Luceafărul”, „Convorbiri literare”, „Cro&#173;nica”, „Steaua”, „Orizont”, „Transilvania”, „Viața ro&#173;mâ&#173;nească”, „Secolul 20” ș.a. cu poezie originală și traduceri din Italo Calvino, Dino Buzzati, Umberto Eco, Roberto Gagno, Pier Paolo Pasolini, Benedetto Croce, poeți venețieni contemporani. Editorial, debutează în 1975, cu versiunea la romanul lui Ugo Attardi, <span class="CharOverride-2">Moștenitorul sălbatic</span> (sub pseudonimul Mihail B. Constantin, cu care va mai semna și alte cărți), iar în 1978 este publicat cu poezie în <span class="CharOverride-2">Caietul debutanților</span> de la Editura Albatros, cu numele Mihai Banciu, pe care îl va folosi în continuare. Face parte din Societatea Italieniștilor Români (1990). Este laureat al mai multor festivaluri de poezie din țară, iar în 1991 primește o mențiune specială în Italia (la Concursul internațional de poezie de la Poggibonsi). În 2005 statul italian i-a acordat Ordinul Stella della Solidarietà Italiana în grad de Cavaler.</p>
			<p class="Heuristica-BASE">Lirica lui <span class="CharOverride-1">B. </span>din <span class="CharOverride-2">Bilanț al pierderilor</span> (1998), titlu sugestiv pentru trecerea poetului (și a omului) prin lume, într-o rotație a vârstelor și anotimpurilor vieții (ciclurile <span class="CharOverride-2">Acetilene</span>,<span class="CharOverride-2"> Nopți și semințe</span>, <span class="CharOverride-2">Iadeș 49</span>,<span class="CharOverride-2"> Țipăt</span> <span class="CharOverride-2">încărunțind</span>), e o melancolică meditație asupra ființei. Predispoziția livrescă, de cizelare îndelungată a versului și imaginii, duce la esențializarea lirismului, pe alocuri ermetic, mai cu seamă în textele scurte, scutite de orice retorică, puternic concentrate: „Pe contraforți șarpele ploii,/ în turn rugina sângelui” (<span class="CharOverride-2">Cataractă</span>); „O giruetă în gura-ncinsă a Pieții/ rotită-ades de apele vorace-ale/ Mulțimii” (<span class="CharOverride-2">Crucea poetului</span>); „M-ați semănat aici, în gura Chitului,/ capuchehaie a durerii./ Și ați plecat, v-ați tras spre țărmii neiubiți/ de vânturi” (<span class="CharOverride-2">Acetilene</span>). Poetul pendulează contrapunctic între extremele existenței, în toată diversitatea lor, în serii elaborate ale imaginarului, disparate uneori, între gravitate și jocul ludic, chiar cu unele inflexiuni cumva absurde (<span class="CharOverride-2">Laminarii</span>, <span class="CharOverride-2">Lacra trasoarelor</span> ș.a.). Domină însă atmosfera gravă (înrudită cu aceea blagiană din volumul <span class="CharOverride-2">În marea trecere</span>), întrebările chinuitoare ale rostului ființei în univers, regretul prea grăbitei treceri, neliniștea din preajma sfârșitului (<span class="CharOverride-2">Zodie</span>, <span class="CharOverride-2">Ediție definitivă</span>, <span class="CharOverride-2">Absorbție</span>, <span class="CharOverride-2">Chestionar</span>, <span class="CharOverride-2">Reflux</span> ș.a.). Privită retrospectiv, alegerea insului e de cele mai multe ori greșită (<span class="CharOverride-2">Pot fals</span>), iar capătul drumului se întrevede nedeslușit, amenințat de grele incertitudini, în cadențe ce recurg chiar la cuvântul regional sau rar: „Albește// zarea de vreo caleașcă ninsă/ ori poate doar miriștea-i aprinsă/ de steaua ce m-aține jos, drept vipt?// În cana nunții zeul a înfipt/ un steag să lege tainica lucrare/ sau o lumină-n semn de comândare?” (<span class="CharOverride-2">Trop</span>). Pline de referințe erudite și expresivă virtuozitate, versurile lui <span class="CharOverride-1">B.</span> nu se lasă descifrate cu ușurință, ele implică un cititor avizat, punându-i la încercare reflecția și luciditatea, deși își păstrează nealterată naturalețea și întreaga încărcătură lirică, elegiacă. Traducătorul s-a oprit la texte esențiale ale literaturii italiene, la nume precum Giovanni Papini sau Luigi Pirandello, din a cărui nuvelistică a tălmăcit un volum consistent. A dat o selecție din creația lui Salvatore Quasimodo, de care îl leagă certe afinități; a transpus (în colaborare cu Victor Ieronim Stoichiță) tratatul de estetică fenomenologică al lui Cesare Brandi, <span class="CharOverride-2">Teoria generală a criticii</span>, dar și din scriitorii contemporani.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Bilanț al pierderilor</span>, București, 1998. <span class="CharOverride-1">Traduceri: </span>Ugo Attardi, <span class="CharOverride-2">Moștenitorul sălbatic</span>, pref. trad., București, 1975;<span class="CharOverride-1"> </span>Cesare Brandi, <span class="CharOverride-2">Teoria generală a criticii</span>, pref. Victor Ieronim Stoichiță, București, 1985 (în colaborare cu Victor Ieronim Stoichiță); Luigi Pirandello, <span class="CharOverride-2">Nuvele pentru un an</span>, pref. trad., București, 1989; Franco Cajani, <span class="CharOverride-2">Cavaler în timp (1987–1988)</span>, cu 100 de ilustrații de artiști italieni contemporani, pref. Coriolan Babeți, Milano, 1992; Salvatore Quasimodo, <span class="CharOverride-2">Versuri</span>,<span class="CharOverride-2"> </span>îngr. trad., București, 1992; Giovanni Papini, <span class="CharOverride-2">Chipuri de</span> <span class="CharOverride-2">oameni</span>, București, 1995; Renato Minore, <span class="CharOverride-2">Rimbaud</span>, București, 1997; Susanna Tamaro, <span class="CharOverride-2">Anima mundi</span>, București, 2003; Roberto Pazzi, <span class="CharOverride-2">Evanghelia lui Iuda</span>, îngr. şi pref. trad., București, 2004.</p>
			<p class="Heuristica___m_RPR"><span class="CharOverride-1">Repere bibliografice: </span>Ana Maria Tupan, <span class="CharOverride-2">Utopia numelui</span>, LCF, 1998, 15; Adrian Popescu, <span class="CharOverride-2">Ermetism și virtuozitate</span>, ST, 2000, 2–3; Simion Bărbulescu, <span class="CharOverride-2">Poezia ca bilanț al pierderilor</span>, „Axioma” (Ploiești), 2004, 7; Rodica Grigore, <span class="CharOverride-2">Măşti, caligrafie, literatură</span>, Cluj-Napoca, 2011, <span class="CharOverride-2">58–62</span>. &#9;<span class="Semnatura">G.Dn.</span></p>
			<div class="_idGenObjectLayout-1">
				<div id="_idContainer011">
					<div id="_idContainer009" class="Basic-Text-Frame">
						<p class="Titlu-Nume-H"><span class="titlu-12">BANCIU, Paul Eugen</span></p>
						<p class="Titlu-mic-DATE"> (30.XI.1943, Botoșani), prozator. </p>
					</div>
					<div id="_idContainer010" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02B_531-584__Balint-BarbuE-web-resources/image/Banciu_Eugen_Pavel.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Elenei (n. Bălan) și al lui Paul Banciu, jurist. Face liceul la Hunedoara și este absolvent al Facultăţii de Desen a Universităţii din Timișoara (1964) și al Facultăţii de Filosofie a Universităţii „Babeș–Bolyai” din Cluj (1974). Lucrează ca redactor la ziarul „Unirea” din Alba Iulia și la revista „Orizont”, iar din 1992 este director al Bibliotecii Judeţene Timiș. Este membru în conducerea Filialei Timișoara a Uniunii Scriitorilor. Debutează cu o schiţă în „Orizont”, în 1972. Mai colaborează la „Con&#173;temporanul”, „Luceafărul”, „Tribuna” ș.a. Scrie, de asemenea, scenarii de film și cronici radiofonice.</p>
			<p class="Heuristica-BASE">Prima carte a lui <span class="CharOverride-1">B.</span>,<span class="CharOverride-1"> </span>romanul <span class="CharOverride-2">Casa Ursei Mari</span> (1978; Premiul Uniunii Scriitorilor), înfăţișează întâlnirea, văzută ca formă de adaptare, și nu ca rezistenţă (cum remarca Nicolae Manolescu), între comunitatea patriarhală a tăietorilor de lemne și lumea nouă a constructorilor de hidrocentrale. Într-un timp mitic ce interferează cu cel cotidian, pe fundalul grupurilor constituite, evoluează un cuplu interesant nu atât psihologic, cât prin virtuţi reprezentative: Femeia întruchipează stabilitatea, Bărbatul – imboldul schimbării. Tot o comunitate închisă, autarhică, de data aceasta urbană, este prezentă în <span class="CharOverride-2">Reciful</span> (1979), construcţie epică sofisticată, montaj de fișe existenţiale, oglindind în însăși structura sa lumea ca labirint, ipostaziată în cetatea Burnei. În <span class="CharOverride-2">Sărbătorile</span> (1981; Premiul Asociaţiei Scriitorilor din Timișoara) autorul revine în spaţiul privilegiat al muntelui pentru a înfăţișa existenţa aflată sub semnul transhumanţei și al datinilor: fondul ancestral este topit într-o poveste de început de secol XX, în care lumea oierilor încearcă să reziste invaziei modernităţii. Romanul parabolic <span class="CharOverride-2">Zigguratul </span>(1982; Premiul Uniunii Scriitorilor) reflectă într-o structură terasată etapele iniţierii unui tânăr gazetar din Burna care descoperă, dincolo de faptul divers, realitatea semnificativă: simbolicul prevalează, iar epicul, diluat uneori de divagaţii teoretice, include tensiunea mitică. Roman cu tentă eseistică despre condiţia socială și morală a scriitorului, <span class="CharOverride-2">Muflonul</span> (I–II, 1986–1989) atinge, fără o suficientă dezvoltare epică, problematica raporturilor de putere dintre autor și personaje, precum și a determinărilor reciproce dintre viaţă și literatură. <span class="CharOverride-2">Casa de pânză </span>(1995; Premiul Asociaţiei Scriitorilor din Timișoara) întrupează din unghi personal o temă specifică epocii postdecembriste: parcursul iniţiatic al personajelor vizează regăsirea identităţii pierdute în contactul pervertitor cu puterea sau în exil, iar experienţa individuală capătă semnificaţii de orizont existenţial. Lumea Burnei reapare în <span class="CharOverride-2">Demonul discret</span> (1996), dar aici personajele evadează din spaţiul lor consacrat: naratorul Matei se află acum într-un turn de observaţie dintr-un oraș străin, de unde scrutează lumea cu o lunetă. Ca și în romanele mai vechi, <span class="CharOverride-1">B.</span> plasează criza individuală a omului modern, incapabil să-și depășească statutul de demon mărunt, pe fundalul crizei colective a lumii crepusculare postbelice, aflată în pierdere de identitate și tradiţii. Un ciclu epic, <span class="CharOverride-2">Traversarea cercului, </span>își propune să surprindă trăsăturile definitorii ale unor personaje exemplare din istoria omenirii, privite din perspectiva contemporaneităţii. În primul roman din această serie, <span class="CharOverride-2">Noaptea strigoilor</span> (<span class="CharOverride-2">Martorul</span>) (1996), cadrul este un oraș de provincie în care participanţii la un simpozion de istorie se trezesc izolaţi din pricina viscolului. Constrânși la imobilitate, ei profită de acest răgaz pentru a petrece sau a reflecta asupra propriilor existenţe, iar agitaţia frenetică a acestor intelectuali trădează deruta lumii actuale, care nu și-a găsit încă reperele. Evenimentele din România postcomunistă își află ecou în două lucrări ale lui <span class="CharOverride-1">B.</span>: volumul de eseuri cu nuanţă filosofică <span class="CharOverride-2">Picătura de cucută</span> (1997) și romanul <span class="CharOverride-2">Remora </span>(<span class="CharOverride-2">Jucătorul</span>)<span class="CharOverride-2"> </span>(1998), care mizează parcă mai mult decât cele precedente pe notaţia realistă, fără a părăsi însă filonul meditativ. Autorul reconstituie minuţios lumea noilor ariviști, dominată de figura Magdalenei, aristocrată care intermediază căsătorii sau afaceri din plăcerea de a dirija existenţele celor din jur. Ancorarea în real, realizată prin referirea constantă la evenimente nonfictive – revoluţie, mineriade –, este dublată de evaziunea în lumea ideilor, exprimate, uneori inadecvat, de „eroi” ca șoferul preocupat de problema libertăţii individuale. În proza lui <span class="CharOverride-1">B.</span>, atentă la concret, dar cu permanentă deschidere simbolică, se întâlnesc filiera epicii ardelenești tradiţionale cu tehnici narative moderne, mânuite cu îndemânare, chiar dacă uneori într-o manieră abuziv livrescă. Roman psihologic cu substrat filosofic, ancorat în actualitatea tranziţiei prelungite a anilor ’90 din secolul trecut, <span class="CharOverride-2">Marii fericiţi (Prorocul)</span> (2000) este animat – pe fundalul contrastelor dintre Capitala levantină și Timișoara cosmopolită, cu nostalgii central-europene – de tensiunea înfruntării unor personaje cu soluţii existenţiale diferite: tatăl, care a optat pentru retragerea din lume, contemplată cu detașare, dar și cu melancolie, și fiul, mânat de dorinţa de putere, angajat în agresivul tumult cotidian. Alte patru romane întregesc ciclul <span class="CharOverride-2">Traversarea cercului</span>. Scriere despre dragoste și moarte, <span class="CharOverride-2">Somonul roșu (Omul)</span> (2004) se întemeiază pe parabola peștelui care înoată până la epuizare pentru a se întoarce în apele unde a văzut lumina zilei și a muri acolo după ce își depune icrele. Cu protagoniști din lumea medicilor, dar și din cea a jurnaliștilor,<span class="CharOverride-2"> Luna neagră (Lucifericul)</span> (2005; Premiul Asociaţiei Scriitorilor din Timișoara) explorează dilemele știinţei în faţa morţii, spre a vedea care este adevăratul preţ al cunoașterii și, totodată, pentru a surprinde neliniștea omului de cultură confruntat cu primitivismul celor din jurul său.<span class="CharOverride-2"> Piranha (Judecătorul) </span>(2012) urmărește evoluţia unui absolvent de filosofie interiorizat și retractil, înstrăinat de tatăl său, senator angrenat în jocurile politice de la București. Tânărul intelectual, inadaptat în societatea de consum lipsită de repere morale, ajunge în fruntea fostului ziar de partid dintr-un oraș transilvănean și intră astfel într-o lume dinamică și agresivă, a luptei pentru putere, simbolizată de peștele de pradă care devorează orice vietate în timpul fluxului, pentru ca apoi, la reflux, să fie ucis la rândul său de păsări, urmașele fostelor sale victime. <span class="CharOverride-2">Singurătatea luminii (Călăuza)</span> (2012) propune evadarea din lumea pragmatismului prin alegerea spaţiului montan, situat între pământ și cer, îngăduind celor angajaţi pe un drum iniţiatic aspiraţia spre zona spirituală.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Casa Ursei Mari</span>, Cluj-Napoca, 1978; <span class="CharOverride-2">Reciful</span>, Timișoara, 1979; <span class="CharOverride-2">Sărbătorile</span>, București, 1981; <span class="CharOverride-2">Zigguratul</span>, București, 1982; <span class="CharOverride-2">Muflonul</span>, I–II, Timișoara, 1986–1989; <span class="CharOverride-2">Casa de pânză</span>, Timișoara, 1995; <span class="CharOverride-2">Demonul discret</span>, Timișoara, 1996; <span class="CharOverride-2">Noaptea strigoilor (Martorul</span>), Timișoara, 1996; <span class="CharOverride-2">Picătura de cucută</span>, Iași, 1997; <span class="CharOverride-2">Remora (Jucătorul)</span>, Timișoara, 1998; <span class="CharOverride-2">O călătorie cu aeroplanul peste muntele erodat</span>, Timișoara, 1999; <span class="CharOverride-2">Infinitul rău</span>, Timișoara, 2000; <span class="CharOverride-2">Marii fericiţi (Prorocul)</span>,<span class="CharOverride-2"> </span>București, 2000; <span class="CharOverride-2">Grădina lui Epicur</span>, Timișoara, 2003;<span class="CharOverride-2"> Somonul roșu (Omul)</span>, Timișoara, 2004; <span class="CharOverride-2">Luna neagră (Lucifericul)</span>, Timișoara, 2005; <span class="CharOverride-2">Exerciţii de exil interior</span>, Timișoara, 2006; <span class="CharOverride-2">Timișoara literară </span>(în colaborare cu Aquilina Birăescu), postfaţă Cornel Ungureanu, Timișoara, 2007; <span class="CharOverride-2">Piranha (Judecătorul)</span>, Timișoara, 2012; <span class="CharOverride-2">Singurătatea luminii (Călăuza)</span>, Timișoara, 2012.</p>
			<p class="Heuristica___m_RPR"><span class="CharOverride-1">Repere bibliografice: </span>Nicolae Manolescu, <span class="CharOverride-2">Două debuturi</span>, RL, 1979, 27; Val Condurache, <span class="CharOverride-2">„Sărbătorile”</span>, CL, 1982, 3; Eugen Dorcescu, <span class="CharOverride-2">Proza lui Paul Eugen</span> <span class="CharOverride-2">Banciu</span>, O, 1982, 38; Cornel Ungureanu, [<span class="CharOverride-2">Paul Eugen Banciu</span>],<span class="CharOverride-2"> </span>O, 1983, 11, 1996, 5, 1997, 1, 2012, 2; Ioan Holban, <span class="CharOverride-2">Drama și melodrama</span>, CRC, 1986, 45; Ulici, <span class="CharOverride-2">Prima verba</span>, III, <span class="CharOverride-2">22–23</span>; Ruja, <span class="CharOverride-2">Parte</span>, I, <span class="CharOverride-2">67–75</span>; Radu Cernătescu, <span class="CharOverride-2">Întoarcerea romanului risipitor</span>, LCF, 1995, 24; <span class="CharOverride-2">Dicţ. scriit. rom.</span>,<span class="CharOverride-2"> </span>I, <span class="CharOverride-2">167–168</span>; Perian, <span class="CharOverride-2">Pagini</span>,<span class="CharOverride-2"> 195–200</span>;<span class="CharOverride-2"> </span>Dan Croitoru, <span class="CharOverride-2">Romanul arivistului</span> <span class="CharOverride-2">postdecembrist</span>, RL, 1999, 5; Gabriela Glăvan, <span class="CharOverride-2">Despre fericire și demonii ei</span>, O, 2001, 2; <span class="CharOverride-2">Dicţ. Banat</span>, <span class="CharOverride-2">73–80</span>; Dana Nicoleta Popescu, <span class="CharOverride-2">Măștile timpului. Mit și spiritualitate în proza lui Paul Eugen Banciu</span>, Timișoara, 2012.  &#9;<span class="Semnatura">A.C.</span></p>
			<p class="Heuristica-PRIMUL"><span class="titlu-12">BANDRABUR, Ionel</span> (22.IV.1922, Panciu – 13.I.2016, Panciu), poet, prozator. Este fiul Anghelinei (n. Crăpuceanu), originară din părțile Aradului, și al lui Haralambie Bandrabur, podgorean. După ce urmează Liceul „Unirea” din Focșani (1933–1941), cu un transfer la Bolgrad (1937–1940), când obține o bursă, devine student la Facultatea de Filosofie și Litere a Universității „Ferdinand I” din Cluj (în refugiu la Sibiu, 1941–1945), licența în filosofia culturii susținând-o cu Lucian Blaga. Frecventând sporadic Cercul Literar de la Sibiu, rămâne în relații de prietenie și corespondență cu unii cerchiști (I. Negoițescu, Ioanichie Olteanu, Cornel Regman, Ion Oană). Între 1945 și 1948 este ziarist independent la „Tribuna nouă” din Cluj. Arestat în 1949, fără a fi condamnat, deținut o vreme la Cluj și Arad, se vede constrâns după eliberare să ducă o existență marginală, pentru a-și câștiga traiul (om de serviciu, legător de cărți, tipograf, electrician, contabil la Comănești). Revenit la Panciu în 1957, va fi profesor de franceză, română și latină, de psihologie și logică la Liceul „Ioan Slavici” până la pensionare (1984). Debutează în 1939 cu poemul <span class="CharOverride-2">Stepa</span> în „Jurnalul literar” al lui G. Călinescu, sub pseudonimul Ilariu Spulber, cu care va semna și prima plachetă de versuri, <span class="CharOverride-2">Vrăjitorul de cuvinte</span> (1940).</p>
			<p class="Heuristica-BASE"><span class="CharOverride-1">B.</span> reapare în literatură în 1971 cu o carte de proză scurtă, <span class="CharOverride-2">Fântâna iadului</span>, ajutat de Marin Preda, directorul Editurii Cartea Românească. Specie de <span class="CharOverride-2">Decameron</span> al provinciei moldave (cum a observat Virgil Ardeleanu), cu povestiri „în ramă”, situate în perioada interbelică și chiar mai înainte, cartea respectă convențiile consacrate prin personaj, temă, particularități formale, vădind plăcerea narării unor întâmplări, în buna tradiție de la Ion Creangă la Mihail Sadoveanu, cu unele imixtiuni magice amintind de V. Voiculescu (de pildă, <span class="CharOverride-2">Sparaventuza</span>,<span class="CharOverride-2"> Caterina și malmonul ei</span>,<span class="CharOverride-2"> Nesfertitele</span>,<span class="CharOverride-2"> Peștoaica</span> ș.a.). Modalitatea predilectă de exprimare a lui <span class="CharOverride-1">B.</span> va fi apoi romanul, dominat, în cele mai multe cazuri, de tehnicile și ticurile povestirii. Experiența de poet (gen la care va reveni spre sfârșitul vieții) se resimte stăruitor în tonalitatea lirică a scrierilor, în alegerea și interpretarea subiectelor, în structura personajelor. Elementul autobiografic se intercalează în expunerea epică, de unde ezitările în efortul de obiectivare. Privilegiată rămâne evocarea, în majoritatea cazurilor personajele stabilindu-și identitatea prin intervenția memoriei autorului – ca în cazul profesorului Silviu Bena din <span class="CharOverride-2">Un student de altădată</span> (1987), redevenit, la reluarea din 2011, Lucian Blaga – sau a unui interpus. Abordată în circumstanțe diverse, erotica ocupă în proza lui <span class="CharOverride-1">B. </span>un spațiu consistent, insistența asupra unor detalii fizice și mai puțin asupra psihologiei personajelor provocând din partea criticii unele obiecții. În genere, se poate spune că este un „bun povestitor cu resurse memorialistice, pictor al provinciei clasice, colorabile umoristic și uneori prin ceea ce are licențios” (Marian Popa). Ulterior prozatorul nu a performat: intriga simplă a „romanelor” sale, numeroase după 1989, axate în jurul unei <span class="CharOverride-2">love story</span> în care doar chipurile și întâmplările se schimbă, în pofida cursivității stilistice, menține același interes pentru un hedonism epidermic și naiv. Schimbând radical registrul preocupărilor, <span class="CharOverride-1">B.</span> începe să dea la iveală o serie de cărți de aforisme. Nutrit cu literatură franceză și iubitor al moraliștilor, de la Montaigne și Pascal la Emil Cioran, cu popasuri prin Schopenhauer și Nietzsche, la care contribuie și lecția lui Blaga, dar și cultura filosofică însușită de-a lungul unei vieți, scriitorul meditează despre „cea mai tiranică dintre pasiuni” (<span class="CharOverride-2">Banchetul dragostei</span>, 1998), despre scris și literatură (<span class="CharOverride-2">Voluptatea de a scrie</span>, 2002), despre „cumințenie și longevitate” (<span class="CharOverride-2">Matusalem</span>, 2004) ori despre rostul omului în lume (<span class="CharOverride-2">Paradisul evident</span>,<span class="CharOverride-2"> </span>2002), cărți reunite în masivul volum <span class="CharOverride-2">Aforisme pentru mileniul III</span> (2007). Sunt cugetări și aforisme fixate într-o tehnică a contrapunerii în fragment și a formulării succinte. Din ele răzbate imaginea unui ins retras (și retractil), care pune o distanță cam stridentă între el și lumea pedestră comună (de care se apără, de altfel, înverșunat, prin izolare), cultivându-și cu trufie mizantropică singularitatea și elitismul. Din noianul reflecțiilor, destul de inegale, adesea obsedante, ale lui <span class="CharOverride-1">B.</span>, pornit în căutarea adevărurilor și a timbrului propriu, se desprind uneori formulări izbutite, chiar apoftegmatice. Mai puțin fericite sunt „însemnările unui octogenar lucid” din <span class="CharOverride-2">Râsul Demiurgului </span>(2007) și din <span class="CharOverride-2">Râsul omului </span>(2008), specii de jurnal intelectual, cu ecouri din eseistica cioraniană, ce propun imaginea Demiurgului cinic, râzând de propria creație, și a omului care, în replică, îl sfidează. Reluarea acelorași idei devine însă obositoare prin supralicitare și diluție.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Vrăjitorul de cuvinte</span>, Bolgrad, 1940; <span class="CharOverride-2">Fântâna iadului</span>, București, 1971; <span class="CharOverride-2">Fiul primarului</span>, București, 1976; <span class="CharOverride-2">Hoinăreala</span>, București, 1979; <span class="CharOverride-2">Hanul trăsnit</span>, București, 1984; <span class="CharOverride-2">Un student de altădată</span>, Iași, 1987; ed. Cluj-Napoca, 2011; <span class="CharOverride-2">Cândva, de demult</span>, Galați, 1991; <span class="CharOverride-2">Viața prea scurtă</span>, București, 1992; <span class="CharOverride-2">Mă numesc Eva</span>, Deva, 1996; <span class="CharOverride-2">Flămândul</span>, București, 1996; <span class="CharOverride-2">Ora astrală a României, </span>Focșani, 1997;<span class="CharOverride-2"> Banchetul dragostei</span>, Focșani, 1998; <span class="CharOverride-2">Gloria</span>, Focșani, 1999; <span class="CharOverride-2">Tomița și șapte femei</span>, Iași, 2000; <span class="CharOverride-2">Paradisul evident</span>,<span class="CharOverride-2"> </span>Iași, 2002; <span class="CharOverride-2">Voluptatea de a scrie</span>, Iași, 2002;<span class="CharOverride-2"> Matusalem</span>, Iași, 2004; <span class="CharOverride-2">Iisus, acest necunoscut</span>, Deva, 2004; <span class="CharOverride-2">Lucia și nouă bărbați</span>, Galați, 2005; <span class="CharOverride-2">Orașul iubit</span>,<span class="CharOverride-2"> </span>Focșani, 2005; <span class="CharOverride-2">Aforisme pentru mileniul III</span>,<span class="CharOverride-2"> </span>Galați, 2007; <span class="CharOverride-2">Eternalistul</span>, București, 2007; <span class="CharOverride-2">Râsul Demiurgului</span>, Focșani, 2007; <span class="CharOverride-2">Râsul omului</span>,<span class="CharOverride-2"> </span>Râmnicu Sărat, 2008; <span class="CharOverride-2">Cartea adevărului</span>, Focșani, 2010; <span class="CharOverride-2">A doua carte a adevărului</span>, Focșani, 2010; <span class="CharOverride-2">O fată pură</span>, Focșani, 2011; <span class="CharOverride-2">Ultima iubire</span>, Iași, 2012.</p>
			<p class="Heuristica___m_RPR"><span class="CharOverride-1">Repere bibliografice: </span>Dana Dumitriu, „<span class="CharOverride-2">Fântâna iadului”</span>, ARG, 1972, 4; Ardeleanu, <span class="CharOverride-2">Opinii</span>, <span class="CharOverride-2">87–90</span>; Sorin Titel, <span class="CharOverride-2">Literatură pentru tineret</span>, RL, 1977, 3; Cristea, <span class="CharOverride-2">A scrie</span>,<span class="CharOverride-2"> 265–274</span>; Alex. Ștefănescu, <span class="CharOverride-2">Literatură naivă</span>, RL, 1996, 44; Muscalu, <span class="CharOverride-2">Dicț. scriit. vrânceni</span>, <span class="CharOverride-2">17–19</span>; Ion Roșioru,<span class="CharOverride-2"> Hedonism</span>, CL, 2000, 8; Popa, <span class="CharOverride-2">Ist. lit.</span>, II, <span class="CharOverride-2">863</span>; Culiță Ioan Ușurelu,<span class="CharOverride-2"> Ionel Bandrabur, omul și scriitorul</span>, Focșani, 2009. &#9;<span class="Semnatura">Al.H., G.Dn.</span></p>
			<div class="_idGenObjectLayout-1">
				<div id="_idContainer014">
					<div id="_idContainer012" class="Basic-Text-Frame">
						<p class="Titlu-Nume-H">BANEA, Gheorghe </p>
						<p class="Titlu-mic-DATE">(14.II.1891, Măcin, <br />j. Tulcea – 19.XII.1967, București), prozator. </p>
					</div>
					<div id="_idContainer013" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02B_531-584__Balint-BarbuE-web-resources/image/banea1.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Aniţei și al lui Sandu Banea, mocani stabiliţi în Dobrogea.<span class="CharOverride-1"> B.</span> rămâne devreme orfan de tată. Urmează, din 1904, ca bursier, Liceul „N. Bălcescu” din Brăila, printre colegii lui numărându-se viitorul critic Perpessicius. După ce-și ia, în 1912, bacalaureatul, se înscrie la Facultatea de Litere și Filosofie din București, dar își întrerupe studiile fiind mobilizat. Sublocotenentul <span class="CharOverride-1">B.</span> este rănit grav la cap și luat prizonier la 30 august 1916. Timp de doi ani peregrinează prin spitalele de campanie și lagărele bulgărești. În ţară, unde fusese declarat mort pe câmpul de luptă, se întoarce în vara anului 1918. Deși e „mare mutilat de război”, își ia licenţa în 1919 și va fi profesor la Liceul Militar de la Mănăstirea Dealu, apoi la Brăila, la liceul pe care îl absolvise, iar din 1936 până în 1952, când este pensionat, la câteva licee bucureștene. După ce alcătuiește, în 1922, un mic <span class="CharOverride-2">Dicţionar român–italian</span>,<span class="CharOverride-2"> </span>colaborează sporadic la ziarul „Îndreptarea” și la „Analele Brăilei”. Mutat în Capitală, publică în „Cuget clar” un fragment de roman, urmat de altele, în „Revista Fundaţiilor Regale”. Valoarea lor impune, încât cartea iese de sub tipar îndată, sub titlul <span class="CharOverride-2">Zile de lazaret. Jurnal de captivitate și spital </span>(1938). Tot în „Revista Fundaţiilor Regale”, apoi în „Universul literar”, dă la iveală alte texte, adunate ulterior în volumul <span class="CharOverride-2">Vin apele! </span>(1940). Săptămânalul „Vremea” îi publica în 1940 un amplu fragment de roman, integral fiind editat postum în volumul <span class="CharOverride-2">Mușchetarii în Balcani. Vin apele! </span>(1982), ce include și o proză inedită, <span class="CharOverride-2">Oreia (Jurnalul actorului Alexandru Miereanu).</span></p>
			<p class="Heuristica-BASE">Apărut la două decenii după încheierea Primului Război Mondial, <span class="CharOverride-2">Zile de lazaret </span>înregistrează un mare succes de critică, despre carte scriind elogios G. Călinescu, Perpessicius, Pompiliu Constantinescu, Șerban Cioculescu, Camil Petrescu, Mihail Sebastian ș.a. Greu încadrabilă într-o specie anume, proza lui <span class="CharOverride-1">B.</span> a interesat și interesează ca document al unei perioade istorice, dar și al unei experienţe-limită. Relatarea nudă, lipsită de ornamente, e compensată de darul înnăscut al povestirii. Departe de a fi o acumulare de atrocităţi, naraţiunea impresionează prin calm, seninătate, împăcare cu viaţa și, nu în ultimul rând, prin umor și (auto)ironie. Precum la înaintași, concepţia etică se relevă și în recursul nepremeditat la proverbul, zicala ori perifraza populară. Portretistul îl completează pe narator, astfel încât memorialul oglindește o lume diversă, cu scăderile și, mai rar, cu însușirile ei. Vârtejul lazaretului sugerează, prin sine însuși, un generos mesaj umanist. A doua carte, <span class="CharOverride-2">Vin apele!</span>, are o compoziţie mai eterogenă, reunind amintiri din copilărie, unele structurate ca autentice nuvele, portrete și peisaje, precum și eseuri privitoare la istoria, geografia și folclorul regiunii natale. Romanul postum <span class="CharOverride-2">Mușchetarii în Balcani</span> stă mărturie pentru eforturile lui <span class="CharOverride-1">B.</span> de a ieși din spaţiul confesiunii. Subiectul și personajele aparţin experienţelor din perioada captivităţii, însă autorul se șterge practic din naraţiune. Imaginea lazaretului e mai palidă (poate și din cauza autocenzurii), în schimb naraţiunea e alertă, cu elemente picarești. Romanul acesta, împreună cu <span class="CharOverride-2">Oreia (Jurnalul actorului Alexandru Miereanu)</span>, o poveste de dragoste, demonstrează că <span class="CharOverride-1">B.</span> avea resurse de a depăși statutul de autor al unei singure cărţi valoroase.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Zile de lazaret. Jurnal de captivitate și spital</span>, București, 1938; <span class="CharOverride-2">Vin apele!</span>, București, 1940; <span class="CharOverride-2">Mușchetarii</span> <span class="CharOverride-2">în Balcani. Vin apele!</span>, îngr. și pref. Aurel Sasu, București, 1982.</p>
			<p class="Heuristica___m_RPR"><span class="CharOverride-1">Repere bibliografice: </span>G. Călinescu, <span class="CharOverride-2">Opere</span>, III, <span class="CharOverride-2">1220–1224</span>, <span class="CharOverride-2">1345–1346</span>; C. Fântâneru, <span class="CharOverride-2">„Zile de lazaret”</span>, UVR, 1938, 7; Ionescu, <span class="CharOverride-2">Război</span>, II, <span class="CharOverride-2">139–141</span>; Constantinescu, <span class="CharOverride-2">Scrieri</span>, I, <span class="CharOverride-2">173–176</span>; Papadima, <span class="CharOverride-2">Creatorii</span>,<span class="CharOverride-2"> 173–178</span>; Camil Petrescu, <span class="CharOverride-2">Cărţile luptătorilor: „Fata moartă</span>” <span class="CharOverride-2">de I. Missir și</span> „<span class="CharOverride-2">Zile de lazaret</span>” <span class="CharOverride-2">de G. Banea</span>, RFR, 1938, 5; Perpessicius, <span class="CharOverride-2">Opere</span>, IX, <span class="CharOverride-2">35–39</span>; Șerban Cioculescu, <span class="CharOverride-2">„Vin apele!”</span>,<span class="CharOverride-2"> </span>VAA, 1941, 70; Călinescu, <span class="CharOverride-2">Ist. lit.</span> (1941), <span class="CharOverride-2">846</span>, <span class="CharOverride-2">Ist. lit.</span> (1982), <span class="CharOverride-2">932</span>; Aurel Sasu, <span class="CharOverride-2">Un destin tragic: George Banea</span>, MS, 1989, 3; <span class="CharOverride-2">Dicţ.</span> <span class="CharOverride-2">scriit.</span> <span class="CharOverride-2">rom</span>., I, <span class="CharOverride-2">169–170</span>; Durnea, <span class="CharOverride-2">Orizonturi</span>, <span class="CharOverride-2">186–199</span>; Muthu, <span class="CharOverride-2">Balcanismul</span>, I, <span class="CharOverride-2">241–244. &#9;</span><span class="Semnatura">V.D.</span></p>
			<div class="_idGenObjectLayout-1">
				<div id="_idContainer017">
					<div id="_idContainer015" class="Basic-Text-Frame">
						<p class="Titlu-Nume-H">BANTAȘ, Andrei </p>
						<p class="Titlu-mic-DATE">(30.XI.1930, Iași – 17.I.1997, București), anglist, traducător. </p>
					</div>
					<div id="_idContainer016" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02B_531-584__Balint-BarbuE-web-resources/image/BANTAS_ANDDREI.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Angelicăi (n. Constantinescu) și al lui Mihail Bantaș, profesor, traducător al poeziei lui M. Eminescu. Urmează cursurile Liceului Internat din orașul natal și ale Colegiului „Sf. Sava” din București, absolvind în 1947, când devine student al Facultăţii de Litere și Filosofie a Universităţii bucureștene, încheiată în 1951. Face carieră universitară în domeniul limbii și literaturii engleze. Membru a numeroase societăţi internaţionale de lingvistică și al Academiei de Știinţe din New York, susţine conferinţe la universităţi din Londra, Viena, Milano ș.a.</p>
			<p class="Heuristica-BASE"><span class="CharOverride-1">B. </span>debutează în 1956 cu o traducere din James Greenwood, <span class="CharOverride-2">Povestea unui mic zdrenţăros</span>, realizată în colaborare cu Virgil Teodorescu. Anglist de primă mărime, <span class="CharOverride-1">B.</span> a publicat lucrări esenţiale atât în domeniul teoretic, cât și în cel aplicat, elaborând un număr impresionant de instrumente de lucru pentru cei interesaţi de studiul limbii și literaturii engleze: dicţionare anglo–române și plurilingve, generale și specializate, tratate, manuale, lucrări didactice și numeroase articole de gramatică engleză și contrastivă, fonetică, lexicologie, semantică, stilistică, teoria traducerilor. Este autor, singur sau în colaborare, al celor mai ample dicţionare anglo–române: <span class="CharOverride-2">Dicţionar englez–român enciclopedic</span> (1974) și <span class="CharOverride-2">English – Romanian Dictionary</span> (1972, în colaborare cu Leon Leviţchi). Ducând mai departe activitatea lexicografică a mentorului său, Leon Leviţchi, publică <span class="CharOverride-2">Dicţionar român–englez</span> (1994). Impresionante sunt, de asemenea, volumul și sfera de cuprindere a traducerilor lui <span class="CharOverride-1">B.</span> din și în limba română. În tălmăcirea lui au intrat în circuitul cultural internaţional opere importante ale literaturii române, acoperind toate genurile literare – poezie, proză, dramaturgie, eseistică, critică și istorie literară. Impunându-și un program ambiţios în ceea ce privește poezia, a publicat <span class="CharOverride-2">Balade populare românești – Romanian Popular Ballads</span> (1980, în colaborare), ediţia bilingvă Tudor Arghezi,<span class="CharOverride-2"> Poezii – Poems</span> (1983), iar în colaborare numai cu Leon Leviţchi a dat volumul M. Eminescu, <span class="CharOverride-2">Poezii – Poems</span> (1978; Premiul Uniunii Scriitorilor). A mai alcătuit o antologie de poezie românească a secolului al XX-lea, pe care a tradus-o împreună cu Dan Duţescu și Leon Leviţchi, <span class="CharOverride-2">Like Diamonds in Coal Asleep</span> (1985). Urmărind să ofere o privire de ansamblu asupra variatului peisaj liric românesc, corelat cu majoritatea curentelor și influenţelor din poezia europeană a secolului al XX-lea, selecţia cuprinde 70 de poeţi, de la Mihai Codreanu la Mircea Dinescu. În traducerea lui <span class="CharOverride-1">B.</span> au apărut, în antologii sau în reviste din ţară și străinătate, nuvele și schiţe, fragmente literare din peste 50 de autori români, de la Neacșu din Câmpulung, Grigore Ureche, Miron Costin, Ion Neculce, Antim Ivireanul, Dimitrie Cantemir la I.L. Caragiale, Ion Creangă sau la Mateiu I. Caragiale, I. Al. Brătescu-Voinești, I.A. Bassarabescu, D.D. Patrașcanu până la scriitorii contemporani. A stilizat traducerile câtorva romane: Liviu Rebreanu, <span class="CharOverride-2">Ion</span> (1968), Mihail Sadoveanu, <span class="CharOverride-2">Under the Sign of the Crab </span>(1967) și Augustin Buzura, <span class="CharOverride-2">Refuges </span>(1993). Pandant al acestei vaste activităţi este transpunerea în limba română, pentru repertoriul teatrelor, a numeroase piese, de la Shakespeare la Harold Pinter. Versiunea românească a comediei <span class="CharOverride-2">Femeia îndărătnică </span>de Shakespeare a fost distinsă cu Premiul Uniunii Scriitorilor (1988). De asemenea, a tradus din prozatori clasici ai literaturii engleze şi americane (W.M. Thackeray, Nathaniel Hawthorne, Thomas Hardy, W.S. Maugham, Aldous Huxley ş.a.), de multe ori însoţindu-și transpunerile cu prefeţe și studii introductive, unele foarte ample.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Didactica traducerii </span>(în colaborare cu Elena Croitoru), București, 1999. <span class="CharOverride-1">Traduceri:</span> James Greenwood, <span class="CharOverride-2">Povestea unui mic zdrenţăros</span>, București, 1956 (în colaborare cu Virgil Teodorescu); A.J. Cronin, <span class="CharOverride-2">Sub stele</span>, București, 1965; Samuel Butler, <span class="CharOverride-2">Și tu vei fi ţărână</span>, București, 1967; Oscar Wilde, <span class="CharOverride-2">Teatru</span>, București, 1967, <span class="CharOverride-2">Prinţul fericit</span>, București, 1996 (în colaborare cu Ticu Archip), <span class="CharOverride-2">Portretul domnului W.H.</span>, București, 2002; Peter Shaffer, <span class="CharOverride-2">În căutarea soarelui</span>, în <span class="CharOverride-2">Teatru englez contemporan</span>, I, București, 1968; J.M. Barrie, <span class="CharOverride-2">Peter Pan și Wendy</span>, București, 1970 (în colaborare cu Ovidiu Constantinescu); W.S. Maugham, <span class="CharOverride-2">Robie</span>, București, 1970, <span class="CharOverride-2">Ce mică e lumea</span>, București, 1985 (în colaborare cu Veronica Focșeneanu și Anda Teodorescu), <span class="CharOverride-2">Plăcerile vieţii</span>, postfaţă Anda Teodorescu, București, 1990, <span class="CharOverride-2">Glasul porumbiţei</span>, București, 1991, <span class="CharOverride-2">Portretul unui gentleman și alte povestiri</span>, București, 1991, <span class="CharOverride-2">Julia</span>, București, 1992, <span class="CharOverride-2">Catalina</span>, București, 1992, <span class="CharOverride-2">Vălul</span>, București, 1992, <span class="CharOverride-2">O chintă regală</span>, Sibiu, 1993, <span class="CharOverride-2">Liza din mahalaua Lambeth</span>, București, 1993, <span class="CharOverride-2">Ploaia, </span>Brașov, 1994, <span class="CharOverride-2">Bilet periculos</span>, Brașov, 1994, <span class="CharOverride-2">Machiavelli și mătrăguna</span>, București, 1995, <span class="CharOverride-2">Vreau și luna de pe cer</span>, București, 1996; Camil Petrescu, <span class="CharOverride-2">Venetian Act</span>, București, 1970; Lucian Blaga, <span class="CharOverride-2">Masterbuilder Manole</span>, București, 1971; G. Călinescu, <span class="CharOverride-2">Studies in Poetics</span>, București, 1971; Anne Brontë, <span class="CharOverride-2">Necunoscuta de la Wildfell</span> <span class="CharOverride-2">Hall</span>, București, 1974; Nathaniel Hawthorne, <span class="CharOverride-2">Diavolul din manuscris</span>, București, 1974; W.M. Thackeray, <span class="CharOverride-2">Virginienii</span>, București, 1976; J.B. Priestley, <span class="CharOverride-2">Prieteni de nădejde</span>, București, 1978; M. Eminescu, <span class="CharOverride-2">Poezii – Poems</span>, ed. bilingvă, București, 1978 (în colaborare cu Leon Leviţchi); <span class="CharOverride-2">Up to the Star. The Life and Work of the Romanian Poet Mihai Eminescu</span>, ed. bilingvă, îngr. trad., Cluj-Napoca, 2000 (în colaborare cu Mariana Neţ); Marin Sorescu, <span class="CharOverride-2">The Matrix</span>, București, 1978; <span class="CharOverride-2">Balade populare românești – Romanian Popular Ballads</span>, ed. bilingvă, București, 1980 (în colaborare cu Leon Leviţchi, Dan Duţescu ș.a.); Edmund Burke, <span class="CharOverride-2">Despre sublim și frumos</span>, pref. Dan Grigorescu, București, 1981 (în colaborare cu Anda Teodorescu); Willa Cather, <span class="CharOverride-2">Casa profesorului</span>, București, 1983; Urmuz, <span class="CharOverride-2">Bizarre Pages</span>, București, 1983; Tudor Arghezi, <span class="CharOverride-2">Poezii – Poems</span>, ed. bilingvă, pref. Nicolae Manolescu, București, 1983; Thomas Hardy, <span class="CharOverride-2">Micile ironii ale vieţii</span>, București, 1984; <span class="CharOverride-2">Like Diamonds in Coal Asleep</span>. <span class="CharOverride-2">Selections from 20th Century Romanian Poetry</span>, București, 1985 (în colaborare cu Dan Duţescu și Leon Leviţchi); Arthur Koestler, <span class="CharOverride-2">Al treisprezecelea trib</span>,<span class="CharOverride-2"> </span>București, 1987; Christopher Marlowe, <span class="CharOverride-2">Evreul din Malta </span>și<span class="CharOverride-2"> Eduard II</span>, în Christopher Marlowe, <span class="CharOverride-2">Teatru</span>, București, 1988 (în colaborare cu Florentin Toma); Isaac Asimov, <span class="CharOverride-2">Pulbere de stele</span>, București, 1993; Aldous Huxley, <span class="CharOverride-2">Minunata lume nouă. Reîntoarcerea în minunata lume nouă</span>, pref. Dumitru Ciocoi-Pop, București, 1997 (în colaborare cu Suzana Bantaș); Thomas Carlyle, <span class="CharOverride-2">Semnele timpului</span>, Iași, 1998; G. Ibrăileanu, <span class="CharOverride-2">Adela</span>, ed. bilingvă, București, 2000 (în colaborare cu Magda Bantaș Morait). </p>
			<p class="Heuristica___m_RPR"><span class="CharOverride-1">Repere bibliografice: </span>Ioana Ieronim, <span class="CharOverride-2">Momente semnificative din opera de traducere a literaturii universale: Oscar Wilde</span>, SXX, 1975, 1–2; Mariana Neţ, <span class="CharOverride-2">Tudor Arghezi,</span> <span class="CharOverride-2">„Poezii – Poems”</span>, CREL, 1984, 1; Mariana Neţ, <span class="CharOverride-2">„Like Diamonds in Coal Asleep”</span>, CREL, 1986, 2; Ioan Pânzaru, <span class="CharOverride-2">Notes sur quelques traductions de la poésie d’Eminescu</span>, CREL, 1989, 2; Eugenia Gavriliu, <span class="CharOverride-2">Cartea universitară</span>, RL, 1994, 4; <span class="CharOverride-2">Dicţ. scriit. rom.</span>,<span class="CharOverride-2"> </span>I, <span class="CharOverride-2">170–171</span>;<span class="CharOverride-2"> </span>Laurenţia Dascălu Jinga, <span class="CharOverride-2">O tenacitate necesară</span>, JL, 2003, 1–6. &#9;<span class="Semnatura">Il.C.</span></p>
			<p class="Heuristica-PRIMUL"><span class="titlu-12">BANTAȘ, Ioana</span> (10.XI.1937, Clocociov, j. Olt – 7.XII.1987, București), poetă. Este fiica Mariei Mustață (n. Neaţă), muncitoare, și a lui Ion Mustaţă, gestionar. După studiile liceale absolvite la Pitești (1955), urmează Facultatea de Filologie a Universităţii din București, încheiată în 1960. A funcţionat ca învăţătoare și profesoară de limba română în provincie, apoi în București. Debutează în 1957, cu versuri, în „Tânărul scriitor”. Debutul editorial are loc în 1966 cu volumul de versuri <span class="CharOverride-2">Memorie de iulie</span>, prefaţat de Al. Piru. A fost soţia poetului Cezar Baltag. </p>
			<p class="Heuristica-BASE">În primele poeme publicate de <span class="CharOverride-1">B.</span> a fost identificată influenţa lui Nichita Stănescu, cel din <span class="CharOverride-2">O viziune a sentimentelor</span>, dar se poate susţine și că acestea sunt rodul sensibilităţii proprii, exprimată ca uimire și extaz juvenil în faţa miracolelor cosmosului și ale vieţii. Simbolul cu cea mai mare pondere, soarele (cu o întreagă constelaţie izotopică: cerul, zborul, aripa, părul despletit în vânt), se încarcă de semnificaţii personale: „memoria de iulie” se va clarifica ulterior ca temă majoră a poeziei spaţiului ancestral al autoarei. <span class="CharOverride-2">Vertebra lui Yorick</span> (1970) afirmă a doua temă structurantă a poeziei scrise de <span class="CharOverride-1">B.</span>, feminitatea, în ipostaza Penelopei și a Euridicei, exercitând o funcţie apotropaică și protectoare. <span class="CharOverride-2">Scrisori către</span> <span class="CharOverride-2">Orfeu</span> (1972) dezvoltă aceste ipostaze. Neputincioasă în faţa arcanelor făpturii lui Orfeu, Euridice asumă, magic, misiunea de a-l apropria înglobându-l, „înfășurat în hrana ochiului meu”. Tot acum capătă consistenţă cealaltă temă, a memoriei, în care subzistă universul fabulos, mitico-magic al copilăriei: bunica „trecea precum leoaica/ bătrână în amurg,/ cu un popor de zâne/ și iepuri după ea”, Oltul – mag și vrăjitor – „cu soare mă ungea,/ cu șopârle mă lega” etc. Acest spaţiu-timp originar reapare în <span class="CharOverride-2">Dimineaţa primigeniei</span> (1980), unde abundă evocările de ritualuri: „dimineţile” morţilor, făcutul pâinii sau, pur și simplu, mersul copilei ţărănci spre câmp, purtând pe cap coșul cu demâncare („Treceam așa pe dealuri legănând/ soarele copt în baniţă”). Totul – fiinţe, obiecte, gesturi – este învăluit într-un aer de incantaţie. <span class="CharOverride-2">Primigenia</span>, o ipostază a poetei-copil, reactualizează spaţiul-timpul auroral: „Jos era cerul verde strălucitor/ și unde călcam se aprindeau/ sori minusculi, unde dormeam/ se deschideau izvoare”. Aspiraţia către poezia meditaţiei abstracte<span class="CharOverride-2"> </span>(ciclul <span class="CharOverride-2">Cântece pentru numărul unu </span>din <span class="CharOverride-2">Scrisori către</span> <span class="CharOverride-2">Orfeu</span>) este contrazisă de adevărata vocaţie a poetei, care rămâne lirica feminităţii (în ipostaza de iubită și mamă) și a copilăriei în decorul arhaic. Din același fond mitico-magic arhetipal se nutresc și cele câteva povestiri publicate între 1969 și 1975 în „Luceafărul”: <span class="CharOverride-2">Singură ploaia,</span> <span class="CharOverride-2">Comana</span> și <span class="CharOverride-2">Duminică</span>, <span class="CharOverride-2">Bunica</span>.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Memorie de iulie</span>, pref. Al. Piru, București, 1966; <span class="CharOverride-2">Poarta spre vid</span>, București, 1969; <span class="CharOverride-2">Vertebra lui Yorick</span>, București, 1970; <span class="CharOverride-2">Scrisori către</span> <span class="CharOverride-2">Orfeu</span>, București, 1972; <span class="CharOverride-2">Dimineaţa primigeniei</span>, București, 1980. </p>
			<p class="Heuristica___m_RPR"><span class="CharOverride-1">Repere bibliografice: </span>Paul Georgescu, <span class="CharOverride-2">Două tinere condeie</span>, RMB, 1966, 6774; Marin Mincu, <span class="CharOverride-2">„Memorie de iulie”</span>, AFT, 1966, 7; Dana Dumitriu, „<span class="CharOverride-2">Scrisori către Orfeu”</span>, RL, 1973, 23; Mircea Iorgulescu, <span class="CharOverride-2">Ioana Bantaș (Profil)</span>, LCF, 1974, 28; Alex. Ștefănescu, <span class="CharOverride-2">Feminitate, autenticitate, har</span>, CNT, 1980, 10; Dana Dumitriu, <span class="CharOverride-2">Două poete</span>, RL, 1980, 14; Nicolae Mecu, <span class="CharOverride-2">Feminitate și discreţie</span>, VR, 1980, 10; <span class="CharOverride-2">Lit. rom. cont.</span>, I, <span class="CharOverride-2">588–590</span>; <span class="CharOverride-2">Dicț. scriit. rom.</span>,<span class="CharOverride-2"> </span>I, <span class="CharOverride-2">171–172.</span> &#9;<span class="Semnatura">N.M.</span></p>
			<p class="Heuristica-PRIMUL"><span class="titlu-12">BANTOȘ, Ana</span> (7.IV.1951, Chirianca–Strășeni), critic și istoric literar. Este fiica Efrosiniei (n. Stoleru) și a lui Anton Lisnic, țărani. A absolvit școala de opt ani din satul natal (1966), școala medie din Zubrești (1968) și Facultatea de Filologie a Universității de Stat din Chișinău (1973). Și-a luat doctoratul în filologie, sub conducerea lui Constantin Ciopraga, la Universitatea „Al. I. Cuza”<span class="CharOverride-2"> </span>din Iași (1998). Este doctor habilitat cu o lucrare despre deschiderea literaturii române din Basarabia postbelică spre valorile literare universale, susținută în 2010 la Institutul de Filologie al Academiei de Știinţe din Chișinău. Angajată, în 1973, la Institutul de Limbă și Literatură al Academiei de Științe din Chișinău, <span class="CharOverride-1">B.</span> a parcurs drumul de la funcția de laborant până la cea de cercetător științific coordonator, director adjunct (2006–2007) și director (2007–2009). A ținut cursuri de literatura română la Universitatea Liberă Internațională din Chișinău (1992) și la Universitatea din Tiraspol, cu sediul la Chișinău (2006–2007). În perioada 2001–2011 a fost conferenţiar la Catedra de literatură universală a Universității de Stat din Chișinău. A îndeplinit funcţia de redactor-șef adjunct al revistei „Limba română”<span class="CharOverride-2"> </span>(1997–2001) și de redactor-șef al „Revistei de lingvistică și știinţă literară” (2007–2009). Din 1999 este membru în Consiliul Uniunii Scriitorilor din Republica Moldova. Debutează cu o cronică literară la revista „Cultura” în 1976 și intră cu un studiu în volumul colectiv <span class="CharOverride-2">Dintre sute de catarge</span> <span class="CharOverride-2">’80</span>. Mai colaborează la „Nistru”, „Basarabia”, „Viața românească”, „Dacia literară”, „Detskaia literatura” (Moscova), „Septentrion” (Cernăuți), „Contrafort”, „Literatura și arta”, „Gând românesc” (Alba Iulia), „Convorbiri literare”, „Familia”, „Rubinaite” (Vilnus), „Sintagme” ș.a. Semnează articole în numeroase lucrări colective; este realizator al emisiunii „Poezie și destin” la Televiziunea din Chișinău și a emisiunii radiofonice „Un pământ și două ceruri”. I s-au acordat Premiul Uniunii Scriitorilor din Republica Moldova (2000, 2006), Premiul Uniunii Scriitorilor din România (2011), Ordinul de Onoare al Republicii Moldova (2010) ș.a. </p>
			<p class="Heuristica-BASE">În volumul <span class="CharOverride-2">Creație și atitudine </span>(1985), constituind debutul editorial individual, <span class="CharOverride-1">B.</span> disociază procesul literar postbelic, evidențiind particularitățile scrisului la Liviu Damian, Victor Teleucă, Gheorghe Vodă, diversitatea formelor poemului cultivate de Ion Gheorghiță, Nicolae Dabija, Leonida Lari, Arcadie Suceveanu și Vasile Romanciuc. În monografia <span class="CharOverride-2">Dinamica sacrului în poezia basarabeană contemporană </span>(2000) exegeta parcurge traseul de la tradiţionalism la postmodernism, argumentând că „sentimentul revigorat al sacrului a stimulat nu numai adâncirea creatorilor în propria lor identitate, dar și în cea a comunităţii în mers”<span class="CharOverride-2"> </span>(Constantin Ciopraga). Preocupată de aspecte vizând nevoia de certificare a reperelor estetice, în paginile din <span class="CharOverride-2">Recuperarea autenticului</span> (2006) <span class="CharOverride-1">B.</span> analizează mutațiile ce au loc în peisajul literar basarabean posttotalitar. Cercetarea din monografia <span class="CharOverride-2">Deschidere spre universalism. Literatura română din Basarabia postbelică</span> (2011) urmărește dialogul dintre literaturi, receptarea valorilor literare universale în spaţiul basarabean, se referă la etic și estetic în poezia șaizecistă, la disidenţă ca ieșire din absenţă și uitare (în proza lui Paul Goma), analizează postmodernismul și multiculturalismul etc. Vădind preferință pentru literatura modernă și o bună informaţie cu privire la teoriile noi, <span class="CharOverride-1">B. </span>își toarnă comentariul într-o<span class="CharOverride-1"> </span>formulă eseistică, în care își află locul și o terminologie discret universitară.<span class="CharOverride-1"> </span></p>
			<p class="Heuristica___mici"><span class="CharOverride-1">SCRIERI:</span><span class="CharOverride-2"> Creaţie și atitudine</span>, Chișinău, 1985; <span class="CharOverride-2">Dinamica sacrului în poezia basarabeană contemporană</span>, pref. Constantin Ciopraga, București, 2000; <span class="CharOverride-2">Recuperarea autenticului</span>, Chișinău, 2006; <span class="CharOverride-2">Deschidere spre universalism. Literatura română din Basarabia postbelică</span>, Chișinău, 2011.</p>
			<p class="Heuristica___m_RPR"><span class="CharOverride-1">Repere bibliografice: </span>Mihail Dolgan, <span class="CharOverride-2">Angajată în actul de creaţie</span>, LA, 1997, 7 martie; Dan Mănucă, <span class="CharOverride-2">Literatură și ideologie</span>, Iași, 2005, <span class="CharOverride-2">134–142</span>; Constantin Ciopraga, <span class="CharOverride-2">O voce din Basarabia: Ana Bantoș</span>, CL, 2008, 11; Vlad Zbârciog, <span class="CharOverride-2">Meridiane ale verbului matern, </span>Iași, 2009, <span class="CharOverride-2">207–214</span>; <span class="CharOverride-2">Dicţ. Chișinău</span>, <span class="CharOverride-2">32–33</span>; [<span class="CharOverride-2">Ana Bantoș</span>], LA, 2011, 7 aprilie (grupaj special); Dan Mănucă, <span class="CharOverride-2">Literatură, identitate și regionalism</span>, Iași, 2012, <span class="CharOverride-2">155–160</span>. &#9;<span class="Semnatura">M.Dg.</span></p>
			<div class="_idGenObjectLayout-1">
				<div id="_idContainer020">
					<div id="_idContainer018" class="Basic-Text-Frame">
						<p class="Titlu-Nume-H">BANU, Constantin</p>
						<p class="Titlu-mic-DATE"> (20.III.1873, București – 8.IX.1940, Roman), gazetar, autor de versuri și proză. </p>
					</div>
					<div id="_idContainer019" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02B_531-584__Balint-BarbuE-web-resources/image/banuc1.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Smarandei și al lui Gheorghe Banu. <span class="CharOverride-1">B. </span>a absolvit Facultatea de Litere și Filosofie (1895) și Facultatea de Drept (1900) la București, unde, din 1898, a fost profesor la Liceul „Matei Basarab”, apoi la Seminarul „Nifon”. Articolele politice din „Secolul XX” (1899 ș.u.), precum și talentul oratoric îl impun atenţiei Partidului Liberal, pe ale cărui liste va fi ales deputat, apoi senator. Îndeplinește funcţii importante în presa liberală – prim-redactor la „Voinţa naţională” și director la „Viitorul” (din 1907). În 1918 face parte din delegaţia trimisă la Paris pentru a susţine interesele naţionale, în calitate de codirector al publicaţiei „La Roumanie”. După ce, în 1922–1923, este ministru al Artelor și Cultelor, urmează o relativă retragere din viaţa publică. Moare departe de București (avea o proprietate la Hălăucești, lângă Roman), dar e înmormântat la cimitirul Bellu.</p>
			<p class="Heuristica-BASE">Îndrumarea sau fondarea unor periodice culturale și literare constituie aspectul cel mai important al activităţii lui <span class="CharOverride-1">B.</span> Sub conducerea sa, „Voinţa naţională” devine un ziar în care literatura și comentariile literare, teatrale, artele plastice aveau un loc permanent. <span class="CharOverride-1">B.</span> însuși, semnând Teofil, susţine rubrica „Una-alta”, într-un stil cu valenţe literare, fie pe teme politice, fie afirmându-și credinţa în funcţia socială a artei. Tot aici începe o strânsă colaborare cu Petre Locusteanu, împreună cu care va înfiinţa revista „Flacăra”, apărută, într-o primă etapă, din 1911 până în 1916. Criticată uneori pentru eclectism, pentru lipsa discernământului estetic, publicaţia a fost silită să susţină polemici, în special prin pana lui <span class="CharOverride-1">B.</span> În această revistă îi apar cele mai multe scrieri: versuri, aforisme, articole literare, culturale și politice, semnate și cu pseudonimele Glaucon, Mefisto și, uneori, Al. Șerban, Const. Paul, Cronicarul Dâmboviţei (ultimele folosite și de P. Locusteanu). Unele texte pe teme sociale, concepute ca schiţe sau scenete, denunţă parazitismul, lipsa de patriotism, aroganţa, prostia agresivă. Simpatia, simţul datoriei faţă de clasele active constituie principalul sens al ideologiei sale. Obiectivitatea politică, sinceritatea caracterizează îndeobşte întreaga sa publicistică, inserată și în „Viitorul”, „Semnalul”, „Adevărul”, „Convorbiri literare”, „Cele trei Crișuri” ș.a. Volumul <span class="CharOverride-2">Sub mască </span>(1916, semnat Mefisto) conţine versuri apărute în „Flacăra”, la rubrica „Gazeta rimată”. Subiectele sunt tratate variat, în tonuri ce merg de la umor și glumă la pamflet și invectivă. Virulenţa critică și intenţia moralizatoare sunt susţinute de o anume abilitate literară, subordonată finalităţii polemice. <span class="CharOverride-2">Grădina lui Glaucon sau Manualul bunului</span> <span class="CharOverride-2">politician</span> (1937) sintetizează experienţa politică și artistică a lui <span class="CharOverride-1">B.</span> Înclinat să-și analizeze semenii, el își afirmă în cele peste şapte sute de secvenţe ale cărţii – aforisme, sfaturi, schiţe de moravuri – luciditatea, cultura și propensiunea etică. Poate fi recunoscut aici un spirit, ironic și sceptic, capabil să formuleze concis și plastic judecăţi generale. Broșura <span class="CharOverride-2">Trăiască viaţa!…</span> (1916) este o culegere de articole, unele cu un pronunţat caracter autobiografic.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Sub masc</span>ă, București, 1916; <span class="CharOverride-2">Trăiască viaţa!…</span>, București, 1916; <span class="CharOverride-2">Grădina lui Glaucon sau Manualul bunului politician</span>, București, 1937; ed. introd. Valeriu Râpeanu, București, 1998.</p>
			<p class="Heuristica___m_RPR"><span class="CharOverride-1">Repere bibliografice: </span>Cioculescu, <span class="CharOverride-2">Aspecte</span>,<span class="CharOverride-2"> 533–535</span>;<span class="CharOverride-2"> </span>Călinescu, <span class="CharOverride-2">Opere</span>, III, <span class="CharOverride-2">1098–1101</span>; Papadima, <span class="CharOverride-2">Scriitorii</span>,<span class="CharOverride-2"> 44–46</span>; Eftimiu, <span class="CharOverride-2">Amintiri</span>,<span class="CharOverride-2"> 219–222</span>; Ciopraga, <span class="CharOverride-2">Lit. rom.</span>, <span class="CharOverride-2">183–184</span>; I. Massoff, <span class="CharOverride-2">Despre ei și despre alţii…</span>, București, 1973, <span class="CharOverride-2">25–31</span>; Aureliu Goci, [<span class="CharOverride-2">Constantin Banu</span>], „Oglinda literară”, 2011, 120, 2012, 121. &#9;<span class="Semnatura">C.T.</span></p>
			<div class="_idGenObjectLayout-1">
				<div id="_idContainer023">
					<div id="_idContainer021" class="Basic-Text-Frame">
						<p class="Titlu-Nume-H"><span class="titlu-12">BANU, George</span> </p>
						<p class="Titlu-mic-DATE">(22.VI.1943, București), teatrolog, eseist. </p>
					</div>
					<div id="_idContainer022" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02B_531-584__Balint-BarbuE-web-resources/image/Banu_George.jpg" alt="" />
					</div>
				</div>
			</div>
			<p class="Heuristica-PRIMUL">Născut într-o familie de intelectuali, <span class="CharOverride-1">B.</span> este fiul medicului Eugen Banu. A absolvit liceul la Buzău, după care a fost admis la Institutul de Artă Teatrală și Cinematografică „I.L. Caragiale” din București, secția actorie, transferându-se apoi la secția teatrologie–filmologie, absolvită în 1968 cu teza <span class="CharOverride-2">Poetica trupului în secolul al XX-lea</span>. Rămâne asistent la Catedra de teatrologie a Facultății de Teatru (1968–1973). Semnează cronică teatrală curentă în presă și eseistică în revista „Secolul XX”.<span class="CharOverride-2"> </span>Își ia doctoratul în estetică în 1972 cu teza <span class="CharOverride-2">Modurile comunicării teatrale în secolul XX</span>, publicată sub titlul <span class="CharOverride-2">Reformele teatrului în secolul reînnoirii</span> (2011). Grație unei burse, ajunge în Franța la sfârșitul lui decembrie 1973 și decide să nu mai revină în România. Obţine titlul de doctor al Universității Sorbonne Nouvelle, Paris III, cu teza <span class="CharOverride-2">L’Orient et le nouveau utopique (Brecht, Meyerhold, Eisenstein)</span>, publicată parțial sub titlul <span class="CharOverride-2">Brecht ou Le Petit contre le Grand</span> (1981), luând și doctoratul de stat în 1987 cu lucrarea <span class="CharOverride-2">Pratiques de la mémoire dans l’art de la mise en scène au XX-e siècle</span>, sub conducerea lui Bernard Dort<span class="CharOverride-2">.</span> În răstimp colaborează la postul de radio Europa Liberă, concentrându-se în intervenţiile sale îndeosebi asupra chestiunilor legate de teatru. Parcurge ierarhia universitară începând cu funcţia de asistent asociat (1975) și avansând la poziţia de profesor titular (1997) la Universitatea Sorbonne Nouvelle, Paris III; a predat și la Universitatea Louvain-la-Neuve din Belgia. Între 1981 și 1989 face parte, alături de Antoine Vitez, din colectivul de conducere al Teatrului Național din Chaillot, fiind redactor-șef al jurnalului acestui teatru, iar mai târziu responsabil editorial al revistei „L’Art du théâtre”. Figurează ca membru în colegiul de redacţie la „Travail théâtral”, „Alternatives théâtrales” (pe care o conduce), „Art Press”, „L’Art du théâtre”, „Seine et Danube”, „Teatrul azi” ș.a. Coordonează, de asemenea, colecţia „Le Temps du théâtre” la Editura Actes Sud.<span class="CharOverride-2"> </span>A fost director artistic la Académie Expérimentale des Théâtres (1981–2000), secretar general la Union des Théâtres de l’Europe, președinte al Asociației Internaționale a Criticilor de Teatru pe durata a trei mandate succesive, apoi președinte de onoare. Este <span class="CharOverride-2">doctor honoris causa</span> al Universității de Arte „George Enescu” din Iași (2005) şi al Universităţii Naţionale de Artă Teatrală și Cinematografică „I.L. Caragiale” din București (2005), al Universității „Petru Maior” din Târgu Mureș. I s-au acordat numeroase distincţii: Chevalier des Arts et des Lettres, Commandeur de l’Ordre National du Mérite, Ofițer al Meritului Cultural Polonez, Comandor al Ordinului Serviciu Credincios, precum și Premiul de Excelenţă din partea UNITER, iar în 2007 Premiul Prometheus. </p>
			<p class="Heuristica-BASE">Felul în care <span class="CharOverride-1">B.</span> concepe actul critic se situează la antipozii efectului dizolvant exercitat de critica „teroristă”. Așa după cum mărturisește în capitolul <span class="CharOverride-2">O critică de acompaniament </span>din cartea <span class="CharOverride-2">Ultimul sfert de secol teatral </span>(2003), visul său a fost acela de a fi nici mai mult, nici mai puțin decât un bun acompaniator<span class="CharOverride-2">. </span>Mai exact, un critic „nici sufocat de abuzul de admirație, nici înghețat de excesul de distanță”. De unde și obsesia ideii <span class="CharOverride-2">d’entre-deux,</span> caracterizantă, poate, pentru întreaga lui carieră, o obsesie asupra căreia criticul a produs remarcabile reflecții. În teatru funcționează ceea ce e socotit „muzeul personal”, profitabil să fie evocat printr-un „discurs artistic” „în care amintirea și subiectivitatea se întrepătrund” (<span class="CharOverride-2">Mémoires du thé</span><span class="CharOverride-2">â</span><span class="CharOverride-2">tre, </span>1987), nu printr-unul excesiv critic, adică demolator. Discursul artistic, în constituirea căruia un rol esențial l-au avut lecturile din Bernard Dort și din Roland Barthes, îi permite criticului și să acompanieze,<span class="CharOverride-2"> </span>dar și să se exprime pe sine. Mai mult, misiunea criticii e mai întâi aceea de a<span class="CharOverride-2"> </span>salva, iar rostul criticului e acela de a funcționa drept salvator al memoriei teatrului.<span class="CharOverride-2"> </span>Condiția de salvator e dublată de aceea de martor. E ceea ce a făcut teatrologul în cartea <span class="CharOverride-2">Livada de vișini, teatrul nostru. Jurnal de spectator </span>(2000), publicată cu un an înainte în franceză. Aici el reînvie „momentele de încredere dăruite de scenă”, așa cum au fost ele resimțite cu ocazia vizionării unor importante reprezentări ale capodoperei cehoviene. E vorba despre spectacole datorate unor regizori din generații și din țări diferite, de la Lucian Pintilie la Giorgio Strehler, de la Efros la Otomar Krejca, de la Radu Penciulescu la Peter Brook, de la Gheorghe Harag la Andrei Șerban, de la Peter Zadek la Peter Stein, de la Vlad Mugur la Theu Boermans ș.a. Cu toții fideli ai teatrului de artă, înțeles de <span class="CharOverride-1">B.</span> ca „tradiție reînnoită”, ca în antologia <span class="CharOverride-2">Teatrul de artă, o tradiție modernă</span>, pe care o coordonează, apărută la Paris în 2000 și la București în 2010. În <span class="CharOverride-2">Livada de vișini</span>, în efemeritatea livezii, în dezintegrarea ei, criticul întrevede metafora însăși a esenței teatrului. Opțiunea pentru critica de acompaniament<span class="CharOverride-2"> </span>îi permite teatrologului să vorbească despre un regizor sau despre un actor „a cărui operă nu poate fi consultată în realitatea ei palpabilă, tangibilă”, îngăduind „atât comentariul, cât și mărturia”. E ceea ce a făcut <span class="CharOverride-1">B.</span> în mai multe scrieri, dar preeminent în două cărți. E vorba mai întâi despre <span class="CharOverride-2">Peter Brook. De „Timon d’Athènes” à „La Tempête” ou Le Metteur en scène et le cercle</span>, apărută în Franța în câteva ediții (1991, 2001 și 2005), iar în România în 2005, carte deopotrivă de teorie și de confesiune. Cea de-a doua lucrare e <span class="CharOverride-2">Dincolo de rol sau Actorul nesupus</span> (2008), în care <span class="CharOverride-1">B.</span> ia cititorul într-o pasionantă călătorie în lumea actorilor unici,<span class="CharOverride-2"> </span>înțeleși ca „agenți ai circulației cosmice”, aflați foarte aproape de condiția de „ființe de interval”, definiți astfel prin sintagma preluată de la Andrei Pleșu din <span class="CharOverride-2">Despre îngeri</span>. În această categorie intră actori europeni sau orientali ce poartă nume magice, precum Sarah Bernhardt, Gérard Philipe, Ryszard Cieślak, George Constantin, Victor Rebengiuc, Ștefan Iordache. Căutarea alterității artistice e una dintre coordonatele pe care s-a constituit exemplar cariera de critic, de teatrolog a lui <span class="CharOverride-1">B.</span> El nu a uitat nici o clipă dorința de a se dedica și altor arte, adică de a se situa încă o dată în <span class="CharOverride-2">entre-deux</span>. Din această dorință s-a născut trilogia compusă din <span class="CharOverride-2">Le Rideau ou la fêlure du monde </span>(1997, în românește în 2012), <span class="CharOverride-2">L’Homme de dos: peinture, théâtre </span>(2000, în românește în 2008) și <span class="CharOverride-2">Nocturnes: peindre la nuit, jouer dans le noir</span> (2005). În a doua carte<span class="CharOverride-2"> </span>criticul face o cercetare asupra modului în care, la un moment dat, pictura a simțit nevoia să se teatralizeze sugerând acțiunea, iar teatrul pe aceea de a recurge la formule mai încărcate de sensuri decât cele standard, încremenite, osificate. Pictura a descoperit ceva mai devreme, în secolul al XV-lea, cât de expresiv poate fi spatele omului, în vreme ce teatrul doar cândva prin secolul al XVIII-lea, pregătind astfel apariția regiei. Regia, ale cărei avataruri în secolul al XX-lea au fost urmărite de <span class="CharOverride-1">B.</span> în teza lui de doctorat,<span class="CharOverride-2"> </span>a permis existența criticii de acompaniament agreată de teatrolog. În <span class="CharOverride-2">Cortina sau fisura lumii </span>experiența de spectator îi îngăduie să probeze cu nenumărate argumente (ideatice, teoretice, materiale, vizuale) chipul în care cortina, părăsind lumea relativ restrânsă a teatrului și asumându-și-o pe aceea a picturii – tot la fel cum loja și-o asumase pe aceea a literaturii (<span class="CharOverride-2">Le Rouge et Or. Une poétique du théâtre à l’italienne</span>, 1989, în românește în 1993), grație unor romane de Stendhal sau Flaubert, de Balzac sau Tolstoi –, „invită la abordarea istoriei pe care tabloul o povestește ca parte a unui episod teatral; pictura, mai cu seamă, o va utiliza ca pe un accesoriu privilegiat, dând în vileag dispoziția ființelor de a evolua ca actori pe scena planetară”. Câteva antologii, concepute și realizate inspirat de <span class="CharOverride-1">B.</span>, traduse și în românește – <span class="CharOverride-2">Repetiţiile și teatrul reînnoit – secolul regiei (</span>2009), <span class="CharOverride-2">Shakespeare: lumea-i un teatru</span> (2010), <span class="CharOverride-2">Teatrul de artă, o tradiţie modernă</span> (2010) –, au drept punct de plecare aceeași devoratoare pasiune pentru scenă.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Arta teatrului </span>(în colaborare cu Mihaela Toni&#173;tza-Iordache), București, 1975; ed. 2, București, 2004; <span class="CharOverride-2">Bertold Brecht ou Le Petit contre le Grand</span>, Paris, 1981; <span class="CharOverride-2">La Formation du comédien</span> (în colaborare cu Anne-Marie Gourdon), Paris, 1981; <span class="CharOverride-2">Le Théâtre – sorties de secours</span>, Paris, 1984; <span class="CharOverride-2">L’Acteur qui ne revient pas: journées de théâtre au Japon</span>,<span class="CharOverride-2"> </span>Paris, 1986; ed. (<span class="CharOverride-2">Actorul pe calea fără de urmă: zile de teatru în Japonia</span>), postfeţe Jean-Jaques Tschudin și Mircea Ghiţulescu, București, 1995; <span class="CharOverride-2">Mémoires du théâtre</span>,<span class="CharOverride-2"> </span>Arles, 1987; ed. (<span class="CharOverride-2">Teatrul memoriei</span>), tr. Andriana Fianu, București, 1993; <span class="CharOverride-2">Le Théâtre – art du passé, art du présent</span>, Paris, 1989; <span class="CharOverride-2">Le Rouge et Or. Une poétique du théâtre à l’italienne</span>, Paris, 1989; ed. (<span class="CharOverride-2">Roșu și aur. Teatrul spectatorului</span>) tr. Cristina Corciovescu, București, 1993; <span class="CharOverride-2">Peter Brook. De „Timon d’Athènes” à „La Tempête” ou Le Metteur en scène et le cercle</span>, Paris, 1991; ed. (<span class="CharOverride-2">Peter Brook: vers un théâtre premier</span>), Paris, 2005; ed. (<span class="CharOverride-2">Peter Brook: spre teatrul formelor simple</span>), tr. Delia Voicu, București–Iași, 2005; <span class="CharOverride-2">Le Thêâtre ou L’instant habité</span>, Paris, 1993; <span class="CharOverride-2">Le Rideau ou la fêlure du monde</span>, Paris, 1997; ed. (<span class="CharOverride-2">Cortina sau fisura lumii</span>), București, 2012; <span class="CharOverride-2">Notre théâtre, „La Cerisaie”: cahier de spectateur, </span>Arles, 1999; ed. (<span class="CharOverride-2">Livada de vișini, teatrul nostru. Jurnal de spectator</span>), tr. Anca Mănuţiu, București, 2000; <span class="CharOverride-2">L’Homme de dos: peinture, théâtre</span>,<span class="CharOverride-2"> </span>Paris, 2000; ed. (<span class="CharOverride-2">Spatele omului: pictură și teatru</span>), tr. Ileana Littera, București, 2008; <span class="CharOverride-2">Exercices d’accompagnement. D’Antoine Vitez à Sarah Bernhardt</span>, Vic-la-Gardiole, 2001; <span class="CharOverride-2">L’Oubli: essais en miettes</span>, Besançon, 2001; ed. (<span class="CharOverride-2">Uitarea</span>), tr. Anca Mănuţiu, Cluj-Napoca, 2002; <span class="CharOverride-2">Ultimul sfert de secol teatral. O panoramă subiectivă</span>, tr. Delia Voicu, Pitești, 2003; <span class="CharOverride-2">Nocturnes: peindre la nuit, jouer dans le noir</span>, Paris, 2005; <span class="CharOverride-2">La Scène surveillée. De Shakespeare à Genet</span>), Arles, 2006; ed. (<span class="CharOverride-2">Scena supravegheată. De la Shakspeare la Genet</span>), tr. Delia Voicu, București–Iași, 2007; <span class="CharOverride-2">Dincolo de rol sau Actorul nesupus</span>, tr. Delia Voicu, București, 2008; <span class="CharOverride-2">Claude Régy</span>, Paris, 2008;<span class="CharOverride-2"> Le Repos</span>, Paris, 2009; <span class="CharOverride-2">Trilogia îndepărtării (Odihna. Noaptea. Uitarea)</span>, tr. Ileana Littera și Anca Mănuţiu, București, 2010; <span class="CharOverride-2">Reformele teatrului în secolul reînnoirii</span>, București, 2011; <span class="CharOverride-2">Les Voyages du comédien</span>, Paris, 2012.</p>
			<p class="Heuristica___m_RPR"><span class="CharOverride-1">Repere bibliografice: </span>Mircea Morariu, [<span class="CharOverride-2">George Banu</span>], F, 1994, 3, 1996, 6, 2001, 2, 2003, 5, 2004, 9, 2008, 6, TTR, 2008, 8–10, 2012, 1–2, 10–11, VTRA, 2012, 6–7; Marina Constantinescu, [<span class="CharOverride-2">George Banu</span>], RL, 1994, 23, 2001, 40, 2002, 38, 2008, 31, TTR, 1999, 12; Luc Bondy, <span class="CharOverride-2">La Fête de l</span><span class="CharOverride-5">’</span><span class="CharOverride-2">instant:</span><span class="CharOverride-5"> </span><span class="CharOverride-2">dialogues</span><span class="CharOverride-3"> </span><span class="CharOverride-2">avec Georges Banu</span>, Arles, 1996; ed. (<span class="CharOverride-2">Sărbătoarea clipei: dialoguri cu George Banu</span>), București, 2011; Peter Stein, <span class="CharOverride-2">Essayer encore, échouer toujours: entretiens avec Georges Banu</span>, Bruxelles, 2000; Mircea Ghiţulescu,<span class="CharOverride-2"> Efectul de lupă</span>, CNT, 2001, 17; Valeriu Nicolescu, <span class="CharOverride-2">Buzău–Râmnicu Sărat. Oameni de ieri, oameni de azi</span>, vol. II, partea 1, Buzău, 2001, <span class="CharOverride-2">553–555</span>; Mihaela Michailov, <span class="CharOverride-2">Spectrele livezii</span>, OC, 2002, 99; Mircea Morariu, <span class="CharOverride-2">Teatrul și cărțile lui</span>,<span class="CharOverride-2"> </span>Oradea, 2009, <span class="CharOverride-2">215–224</span>; Manolescu, <span class="CharOverride-2">Enciclopedia</span>, <span class="CharOverride-2">67–68</span>; <span class="CharOverride-2">Țintă fixă George Banu</span>, VTRA, 2012, 6–7. &#9;<span class="Semnatura">M.Mr.</span></p>
			<div class="_idGenObjectLayout-1">
				<div id="_idContainer026">
					<div id="_idContainer024" class="Basic-Text-Frame">
						<p class="Titlu-Nume-H">BANUȘ, Maria </p>
						<p class="Titlu-mic-DATE">(10.IV.1914, București – 14.VII.1999, București), poetă, prozatoare, traducătoare. </p>
					</div>
					<div id="_idContainer025" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02B_531-584__Balint-BarbuE-web-resources/image/1mb.jpg" alt="" />
					</div>
				</div>
			</div>
			<p class="Heuristica-PRIMUL">Este fiica Anettei (n. Marcus) și a lui Max Banuș, funcţionar. A absolvit, în 1931, Institutul Pompilian, urmând apoi Facultatea de Drept și Facultatea de Litere și Filosofie la Universitatea din București (1931–1934). Debutează în presă la vârsta de paisprezece ani, în „Bilete de papagal”, cu o poezie intitulată chiar <span class="CharOverride-2">14 ani</span>. Editorial, debutează cu volumul de poezii <span class="CharOverride-2">Ţara fetelor</span> (1937), care aduce o notă de prospeţime tinerească în lirica mo&#173;mentului și, în același timp, accente caracteristice pentru filonul ulterior al poeziei feminine de la noi. Doi ani mai târziu publică traduceri din R.M. Rilke (<span class="CharOverride-2">Poeme</span>, 1939). Urmează un deceniu de implicare politică și socială: <span class="CharOverride-1">B.</span> a fost activistă în ilegalitate a PCR, militantismul său antifascist fiind evocat în paginile de jurnal – retușate/ rescrise în vederea publicării – intitulate <span class="CharOverride-2">Sub camuflaj. Jurnal 1943–1944</span> (1978). Face, în această perioadă, multă publicistică, scrie poezie și proză, iar imediat după război numele său este prezent în paginile revistelor „Contemporanul”, „Steaua”, „Gazeta literară”, „Viaţa românească” ș.a. <span class="CharOverride-1">B.</span> a fost una din reprezentantele realismului socialist, fapt acreditat și de numeroasele distincţii oferite de regimul comunist (Premiul de Stat, 1949, 1951; Premiul „G. Coșbuc” al Academiei RPR, 1949). A primit, de asemenea, Premiul Uniunii Scriitorilor în 1986 și Premiul Herder în 1989. Poezia scrisă de <span class="CharOverride-1">B.</span> cunoaște după 1944 două etape distincte. Prima se caracterizează prin intensitatea angajării faţă de idealurile comuniste – <span class="CharOverride-2">Bucurie</span> (1949), <span class="CharOverride-2">Fiilor mei</span> (1949), <span class="CharOverride-2">Despre pământ</span> (1954), <span class="CharOverride-2">Ţie-ţi vorbesc, Americă!</span> (1955), <span class="CharOverride-2">Se-arată lumea!</span> (1956), <span class="CharOverride-2">La porţile raiului</span> (1957), <span class="CharOverride-2">Poezii</span> (1958). După aceea, lirica sa cunoaște o însemnată schimbare de traiectorie. Substanţa versurilor se epurează treptat de clișeele realismului socialist, evoluând spre un tip de reflexivitate care va atinge maturizarea în <span class="CharOverride-2">Portretul din Fayum</span> (1970) și va continua, egal, și în volumele următoare.</p>
			<p class="Heuristica-BASE">Debutul poetei a fost întâmpinat cu reacţii critice de susţinere aproape unanime. Se recunoșteau în versurile din <span class="CharOverride-2">Ţara fetelor</span> o reală elocvenţă poetică a senzualităţii juvenile, o forţă remarcabilă de transpunere în cuvânt a metamorfozei trupului la vârsta puberă. Verbul „atârnă” greu în această etapă, universul simţirii luptă cu densitatea substanţei vitale, aflată în ebuliţie cosmică. Primăvara e, de pildă, „grea ca un pântec de bivol”; „ceva […]/ mare, unsuros […] se prelinge în mine, greu, pe neașteptate”. După <span class="CharOverride-2">Ţara fetelor</span> scrisul poetei va părăsi acest filon, adoptând în mare măsură simplismul versificaţiilor proletcultiste, pe care le „înnobilează” uneori cu talentul personal. Alteori însă zelul poetic decompensează măsura simţului artistic; rezultă versuri care vor face carieră în zona ridicolului: „Plugul, strungul și condeiul/ S-au pornit să chiuie” sau „La masa verde, faţă-n faţă/ cer unii moarte, alţii viaţă” – o versiune simplificată a tranzacţiilor istoriei poli&#173;tice. Poemele versifică reportajele la modă ale primelor două decenii de după război. Dar, spre sfârșitul anilor ’50, poeta găsește și exploatează un culoar mai decent. Universul domestic dislocă trep&#173;tat discursivităţile heirupiste, aducând ac&#173;cen&#173;te noi, precum cele din lirica erotică a aces&#173;tei perioade mature. <span class="CharOverride-2">Metamorfoze</span> (1963) este o antologie a liricii sale de dragoste, începând cu volumul de debut. Modalitatea de trăire și literaturizare expresionistă a fost, se dovedește acum, o caracteristică înnăscută, nu dobândită pe cale livrescă, a temperamentului poetei. Ea și-a proiectat, de la adolescenţă la senectute, stările lirice în elemente cosmice, prin hipertrofierea eului până la recunoașterea lui în toate detaliile lumii. Debutând sub semnul unei vulnerabilităţi emoţionale introvertite, în deceniile ’50–’60 <span class="CharOverride-1">B.</span> și-a extravertit trăirile pentru a-și regăsi, cu trecerea anilor, unitatea emoţională a personalităţii într-o nouă neliniște, întemeiată pe fuga ireparabilă a timpului. Poeta a avut întotdeauna capacitatea de a crea tensiune lirică prin acumulare de impresii concrete și prin enumerare de acţiuni. Există la ea și talentul de a sugera intensitatea sentimentului fără a-l numi, ci ascunzându-l în spatele unei perdele de notaţii descriptive, selectate pentru concreteţea lor senzorială: „Ascultă. Mergeam. Deodată părul ciu&#173;fulit îmi căzu pe faţă. Ţâșnise vântul,/ Crengile arse de praf se căutau între ele cu foșnet moale. Era un salcâm, era și marea./ Ne-am oprit să-mi scutur nisipul strâns în sandale. Atâta tot./ Încheieturile tale îmi erau mai dragi decât cerul și decât pământul”. Procedeul acumulării de percepţii, jocul subtil interioritate–exterioritate va rămâne constant. Se va schimba numai orientarea proiecţiei: în adolescenţă – neliniștea descoperirii carnalului; în perioada realist-socialistă – neliniștea descoperirii morţii impuse prin război și a tensiunilor sociale într-un univers văzut violent antagonic; la maturitate – neliniștea descoperirii ravagiilor impuse de trecerea timpului, dar și de o existenţă inautentică, falsificată, mascată. Din nevoia de stabilitate într-o lume dorită obiectivă, însă de fiecare dată subiectivizată ca prin blestem, și prin aceasta labilă și de neînţeles, poeta recurge la maniera descriptivă. Exerciţiul supunerii la obiect este un mijloc terapeutic folosit din instinct ori de câte ori sensurile esenţiale încep să scape spiritului, niciodată echilibrat. Frecvenţa descrierii orașului, a Bucureștilor de ieri și de azi, aici își are sursa: orașul apără, oferă certitudini, este un mediu familiar. Orașul, ca și peisajul construit de mâna omului, înseamnă un triumf al forţelor raţionale asupra neliniștilor obscure. Pentru <span class="CharOverride-1">B.</span>, forma violentă de concretizare a angoaselor existenţiale a reprezentat-o războiul. În literatura sa bazată pe teme compensatorii, panica reducerii la neant a fiinţei stârnește nevoia de statornicie în timp, gândul că pieirea individului nu poate fi iremediabilă. Echilibrul regăsit în maternitate, vindecarea de teamă prin asumarea unei responsabilităţi dintre cele fundamentale devin cu vremea expresii patetice ale personalităţii poetei. Când cele două mari obsesii, ameninţarea cu distrugerea și supravieţuirea prin continuitate, se reunesc, rezultatele sunt remarcabile. Inclusiv în lirica de dragoste, acum cântare a solidarităţii și a ocrotirii: „Ca sărutarea noastră să nu se termine/ te chem de-atâtea ori noaptea cu buze arse de sete/ din cortul bătut de vânturi./ Și ziua merg mai departe…”. În anii ’60, când <span class="CharOverride-1">B. </span>reîncepe să se caute pe sine, ajunge și la teme precum evadarea din timp prin trăirea intensă a clipei, asumarea întrebărilor grave ale existenţei, imposibilitatea de a dobândi certitudini dincolo de senzaţii: „Era foarte târziu când ne-am născut./ Totul fusese înainte./ Timpul se făcuse bătrân și rău,/ era un golem de lut,/ enorm, fără minte,/ înainte legănându-se,/ și sugruma tot ce era încă viu,/ sugruma cu laba lui moale, mâloasă./ Ne aflam acolo, goi, dezveliţi,/ ca niște melci fără casă,/ în calea sa./ Undeva, departe, aproape,/ trebuia să existe alt spaţiu,/ alt timp./ Trebuia să găsesc, trebuia…”. Maniera poetică se revizuiește radical, imagistica se modifică, reapar elementele vegetale (flori, arbori, iarbă, ferigi, fructe), iar metafora luminii își reintră în drepturi. Imaginea obsedantă este aceea a lui Ianus, cel cu două chipuri, unul autentic, altul o mască, zeu la hotarul dintre ipostaza ardentă și cea disciplinată a personalităţii, dintre dăruire și ferecare în sine, dintre viaţă și moarte. Placa turnantă a poeziei scrise de <span class="CharOverride-1">B.</span> o reprezintă volumul <span class="CharOverride-2">Tocmai ieșeam din arenă</span> (1967). Premisele lui se puneau încă din 1957, când apăruse <span class="CharOverride-2">Torentul</span>, carte marcată deja de semnele „clarviziunii agonice”. <span class="CharOverride-2">Tocmai ieșeam din arenă</span> se întoarce cu fervoare asupra universului intim, pe care-l consideră „ochi în ochi”, într-o enormă dorinţă de autorecuperare: „Ce lacomă eram,/ îţi ceream o volută, un salt, o disonanţă,/ o cădere în gol,/ o-nălţare la ceruri,/ o străfulgerare albă și neagră,/ un dans complicat, violent al ideii.// Acum, îmi plimb mâinile ca o oarbă/ pe conturul craniului tău/ și spun: un nas, o ureche, o gură […]/ Doamne, sunt fericită”. Lirismul rece-justificativ reconsideră vechile patetisme, evitând o poezie propriu-zisă a proceselor de conștiinţă, dar adăugând o anume gravitate, de esenţă morală, noii etape: „Ei, da, nu-i ușor/ să fii călăreţul și calul și spada/ să fii și satira, să fii și balada/ […] Sub vreme să fii și să-i fii ziditorul”. Tema măștii se instalează solid și va reapărea constant în culegerile următoare, la fel cea a trecerii implacabile a timpului. După parcurgerea câtorva spirale ale regăsirii de sine, creaţia poetei atinge zenitul în <span class="CharOverride-2">Portretul din Fayum</span>, carte a disperării reţinute în faţa morţii, a bilanţului amar, a răscumpărării prin suferinţă. Această tonalitate va rezona în anii următori în mai toate versurile poetei, trecând în 1989, odată cu volumul <span class="CharOverride-2">Carusel</span>, printr-o acalmie ceva mai înseninată, mai împăcată cu lipsa de șanse a luptei cu timpul. O ciudată voluptate a înfrângerii neagă înfrângerea însăși (<span class="CharOverride-2">Artă</span>,<span class="CharOverride-2"> Placa</span>,<span class="CharOverride-2"> Am întors capul</span>,<span class="CharOverride-2"> Am refuzat sărăcia</span>), aducând poezia la tensiunea unei surde lupte de gherilă: „În intimitatea odăii, cu televizor/ așa, pe neașteptate, intră șacalii./ Vin, se-așază roată/ pe fundul lor slab, jigărit,/ și ne latră/ în intimitatea cu televizor, a odăii”. Cu <span class="CharOverride-2">Noiembrie inocentul</span> (1981) poezia se instalase parcă în zona dintre gravitaţie și lipsa de gravitaţie. Chipul din oglindă este perceput adesea ca oferindu-se deja dincolo („Numele meu s-a dezlipit de mine/ a trecut vadul, e dincolo/ prin vântul toamnei,/ prin gârla de frunze de-abia ne auzim”). Temele anterioare – trecerea, poezia vămilor, motivul <span class="CharOverride-2">ubi sunt</span>, în forma nostalgiilor legate de vechiul București, măștile eului ș.a. – dobândesc aici un halo meditativ, disimulând carnalităţile de odinioară. Apar figurile neliniștitoare ale unei geografii tanatice: „toate se petrec după scenariul întrevăzut/ surpriză e numai intensitatea vârtejului/ găuri negre se mișcă rotund/ își joacă sfârșitu-nţelesului/ atunci când cobor după tine/ când pipăi pereţii/ și-ncerc să mă agăţ/ de lipicioasa mâzgă verzuie/ hrube la succesive niveluri/ ca-ntr-o baie comună de aburi/ din ce în ce mai fierbinţi/ insuportabili/ pe treptele ultime”. Elegiac, fără relaxări inutile, tensionat, dar fără crispare, <span class="CharOverride-2">Noiembrie inocentul</span> înscria, fără îndoială, o „ajungere”<span class="CharOverride-2"> </span>în lirica autoarei. Portret în oglindă, ultimele ei cărţi cresc în adevărul acestor frumoase versuri dintr-o <span class="CharOverride-2">Elegie</span> (din volumul <span class="CharOverride-2">Portretul din Fayum</span>): „afară e înlăuntru/ și lăuntrul i-afară/ și până-nserează mai am câteva ceasuri/ să-mi mestec fărâma de taină,/ până la mohorâtul hotar/ unde nu se zărește decât/ șirul de simulacre/ statui în giulgiu/ A lângă A/ necropola Identitate/ profilată-n amurg”. <span class="CharOverride-1">B.</span> a mai semnat eseuri, mici proze-portret, memorialistică – <span class="CharOverride-2">Sub camuflaj. Jurnal 1943–1944, Himera</span> (1980) – și teatru – <span class="CharOverride-2">Ziua cea mare</span> (1951), <span class="CharOverride-2">Îndrăgostiţii</span> (1954) și <span class="CharOverride-2">Oaspeţii de la mansardă</span> (volumul III din <span class="CharOverride-2">Scrieri</span>, 1978), texte lipsite de valoare. <span class="CharOverride-6">A</span> tradus mult din lirica universală: Shakespeare, Pușkin, Pablo Neruda, Robert Browning, Nazim Hikmet ș.a. A participat cu versiuni românești la alcătuirea unor antologii din lirica sovietică, bulgară, germană, austriacă, franceză, latino-americană.</p>
			<p class="Heuristica_CITAT">Condiţia primordială a existenţei vibraţiei este, la Maria Banuș, poetizarea activităţii simţurilor, topirea ideii în sensibilitate, cu evitarea discursivităţii abstracte. Neîntrecută în arta notării de senzaţii și de proiectare a unor scene depozitate în amintire, Maria Banuș posedă prea puţine dintre uneltele trebuitoare pentru producerea marii poezii „de sentiment” și „de cugetare”.</p>
			<p class="Heuristica_CITAT_semnat">DUMITRU MICU</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Ţara fetelor</span>, București, 1937; <span class="CharOverride-2">Bucurie</span>, București, 1949; <span class="CharOverride-2">Fiilor mei</span>, București, 1949; <span class="CharOverride-2">Constructorii vieţii noi</span> (în colaborare), București, 1951; <span class="CharOverride-2">Ziua cea mare</span>, București, 1951; <span class="CharOverride-2">București, oraș iubit</span>, București, 1953; <span class="CharOverride-2">Versuri alese</span>, București, 1953; <span class="CharOverride-2">Despre pământ</span>, București, 1954; <span class="CharOverride-2">Îndrăgostiţii</span>, București, 1954; <span class="CharOverride-2">Ţie-ţi vorbesc, Americă!</span>, București, 1955; <span class="CharOverride-2">Se-arată lumea!</span>, București, 1956; <span class="CharOverride-2">La porţile raiului</span>, București, 1957; <span class="CharOverride-2">Torentul</span>, București, 1957; <span class="CharOverride-2">Poezii</span>, pref. Silvian Iosifescu, București, 1958; <span class="CharOverride-2">Poezii</span>, pref. Tudor Vianu, București, 1961; <span class="CharOverride-2">Prin orașul cu minuni</span>, București, 1961; <span class="CharOverride-2">Magnet</span>, București, 1962; <span class="CharOverride-2">Metamorfoze</span>, București, 1963; <span class="CharOverride-2">Diamantul</span>, București, 1965; <span class="CharOverride-2">Tocmai ieșeam din arenă</span>, București, 1967; <span class="CharOverride-2">Portretul din Fayum</span>, cu ilustraţii de Tudor Banuș, București, 1970; <span class="CharOverride-2">Noru’ visătoru’ și amicii săi</span>, București, 1971; <span class="CharOverride-2">Scrieri</span>, I–III, București, 1971–1978; <span class="CharOverride-2">Oricine și ceva</span>, București, 1972; <span class="CharOverride-2">Sub camuflaj. Jurnal 1943–1944</span>, București, 1978; <span class="CharOverride-2">Himera</span>, București, 1980; <span class="CharOverride-2">Noiembrie inocentul</span>, București, 1981; <span class="CharOverride-2">Orologiu cu figuri</span>, pref. Ov. S. Crohmălniceanu, București, 1984; <span class="CharOverride-2">Carusel</span>, pref. Nicolae Manolescu, București, 1989; <span class="CharOverride-2">Fiesta</span>, București, 1990; <span class="CharOverride-2">Demon între paranteze – Demon in Brackets</span>, ed. bilingvă, tr. Dan Duţescu, pref. Nicolae Manolescu, București–Londra–Boston, 1994; <span class="CharOverride-2">Zăbale rupte. Poeme rostite la radio</span>, pref. Geo Șerban, București, 2009. <span class="CharOverride-1">Traduceri:</span> R.M. Rilke, <span class="CharOverride-2">Poeme</span>, București, 1939, <span class="CharOverride-2">Versuri</span>, București, 1966, <span class="CharOverride-2">Moștenești verdele</span>, Timișoara, 1998,<span class="CharOverride-2"> Părtaș cu cerul</span>, Timișoara, 1998; William Shakespeare, <span class="CharOverride-2">Hamlet</span>, București, 1948 (în colaborare cu Vera Călin); A.S. Pușkin, <span class="CharOverride-2">Poezii</span>, București, 1949, <span class="CharOverride-2">Versuri</span> <span class="CharOverride-2">– Stihi</span>, ed. bilingvă, București, 1964 (în colaborare cu Al. Andriţoiu ș.a.); Robert Browning, <span class="CharOverride-2">Cântăreţul vrăjitor</span>, București, 1953; Pablo Neruda, <span class="CharOverride-2">Strugurii și vântul</span>, București, 1956, <span class="CharOverride-2">Poeme noi</span>, București, 1963; Goethe, <span class="CharOverride-2">Poezii și poeme</span>, București, 1964 (în colaborare), <span class="CharOverride-2">Opere. Poezia</span>, București, 1982 (în colaborare); <span class="CharOverride-2">Din poezia de dragoste a lumii</span>, pref. trad., București, 1964; ed. I–II, București, 1974; <span class="CharOverride-2">Poezia germană modernă (De la Stefan George la Enzensberger)</span>, I–II, îngr. și pref. Petre Stoica, București, 1967 (în colaborare); <span class="CharOverride-2">Poezia austriacă modernă (De la Rainer Maria Rilke până în zilele noastre)</span>, îngr. Petre Stoica, pref. trad., București, 1970 (în colaborare cu Petre Stoica); André Frénaud, <span class="CharOverride-2">Cu ură, dragostea mea</span>, București, 1970; Per Olof Ekström, <span class="CharOverride-2">N-a dansat decât o vară</span>, București, 1971 (în colaborare cu Petre Banuș); Lars Gustafsson, <span class="CharOverride-2">O dimineaţă în Suedia</span>, București, 1972 (în colaborare cu Petre Banuș); August Strindberg, <span class="CharOverride-2">Visul</span>, București, 1972 (în colaborare cu Petre Banuș); Selma Lagerlöf, <span class="CharOverride-2">Charlotte Lövensköld</span>, București, 1972 (în colaborare cu Petre Banuș); <span class="CharOverride-2">Antologia poeziei franceze de la Rimbaud până azi</span>, I–III, îngr. Ion Caraion și Ov. S. Crohmălniceanu, pref. Ov. S. Crohmălniceanu, București, 1974–1976 (în colaborare); Alain Bosquet, <span class="CharOverride-2">Note pentru o singurătate</span>, pref. trad., București, 1977, <span class="CharOverride-2">Zbuciumul lui Dumnezeu</span>, București, 1993, <span class="CharOverride-2">Mâine fără mine</span>, București, 1998; <span class="CharOverride-2">Duhuri peste ape</span>. <span class="CharOverride-2">Tălmăciri din lirica universală</span>, București, 1981; Luis Lopez Alvarez, <span class="CharOverride-2">Poeme</span>, pref. Dan Hăulică, Cluj-Napoca, 1991 (în colaborare cu Cristina Hăulică); Paul Verlaine, <span class="CharOverride-2">O sută de poeme – Cent poèmes</span>, ed. bilingvă, București, 1996 (în colaborare).</p>
			<p class="Heuristica___m_RPR"><span class="CharOverride-1">Repere bibliografice: </span>Constantinescu, <span class="CharOverride-2">Scrieri</span>, I, <span class="CharOverride-2">177–179</span>;<span class="CharOverride-2"> </span>Călinescu, <span class="CharOverride-2">Opere</span>, III, <span class="CharOverride-2">1135–1137, </span>IX<span class="CharOverride-2">, 884–897</span>;<span class="CharOverride-2"> </span>Cioculescu, <span class="CharOverride-2">Aspecte</span>,<span class="CharOverride-2"> 214–220</span>;<span class="CharOverride-2"> </span>Călinescu, <span class="CharOverride-2">Ist. lit. </span>(1941), <span class="CharOverride-2">847</span>,<span class="CharOverride-2"> Ist. lit. </span>(1982), <span class="CharOverride-2">932–933</span>; Dumitru Micu, <span class="CharOverride-2">Poezia Mariei Banuș</span>,<span class="CharOverride-2"> </span>București, 1956; Petroveanu, <span class="CharOverride-2">Pagini</span>,<span class="CharOverride-2"> 23–32</span>;<span class="CharOverride-2"> </span>Petroveanu, <span class="CharOverride-2">Profiluri</span>,<span class="CharOverride-2"> 93–112</span>;<span class="CharOverride-2"> </span>Negoiţescu, <span class="CharOverride-2">Scriitori</span>,<span class="CharOverride-2"> 431–434</span>; Grigurcu, <span class="CharOverride-2">Teritoriu</span>,<span class="CharOverride-2"> 108–112</span>; Croh&#173;mă&#173;l&#173;niceanu, <span class="CharOverride-2">Literatura</span>, II, <span class="CharOverride-2">578–582</span>; Iorgulescu, <span class="CharOverride-2">Rondul</span>,<span class="CharOverride-2"> 23–32</span>;<span class="CharOverride-2"> </span>Cristea, <span class="CharOverride-2">Un an</span>,<span class="CharOverride-2"> 29–36</span>; Petroveanu, <span class="CharOverride-2">Tra&#173;iectorii</span>,<span class="CharOverride-2"> 105–119</span>; Felea,<span class="CharOverride-2"> Secţiuni</span>,<span class="CharOverride-2"> 35–40</span>,<span class="CharOverride-2"> 91–96</span>,<span class="CharOverride-2"> 412–414</span>; Piru, <span class="CharOverride-2">Poezia</span>, I, <span class="CharOverride-2">192–204</span>;<span class="CharOverride-2"> </span>Cristea, <span class="CharOverride-2">Domeniul</span>,<span class="CharOverride-2"> 88–95</span>; Laurenţiu, <span class="CharOverride-2">Eseuri</span>,<span class="CharOverride-2"> 44–48</span>; Dimitriu, <span class="CharOverride-2">Ares, 83–93</span>; Grigurcu, <span class="CharOverride-2">Poeţi</span>,<span class="CharOverride-2"> 291–298</span>; Crohmălniceanu, <span class="CharOverride-2">Pâinea noastră</span>,<span class="CharOverride-2"> 377–381</span>;<span class="CharOverride-2"> </span>Pop, <span class="CharOverride-2">Lecturi</span>,<span class="CharOverride-2"> 37–50</span>; Mirodan, <span class="CharOverride-2">Dicţionar</span>, I, <span class="CharOverride-2">99–112</span>; Raicu, <span class="CharOverride-2">Fragmente</span>,<span class="CharOverride-2"> 416–419</span>;<span class="CharOverride-2"> </span>Simion, <span class="CharOverride-2">Scriitori</span>, III, <span class="CharOverride-2">66–87</span>;<span class="CharOverride-2"> </span>Micu, <span class="CharOverride-2">Limbaje</span>,<span class="CharOverride-2"> 40–54</span>;<span class="CharOverride-2"> </span>Crohmălniceanu, <span class="CharOverride-2">Al doilea suflu</span>,<span class="CharOverride-2"> 11–18</span>;<span class="CharOverride-2"> </span>Scarlat, <span class="CharOverride-2">Ist. poeziei</span>,<span class="CharOverride-2"> </span>IV, <span class="CharOverride-2">81–82</span>;<span class="CharOverride-2"> Dicţ. analitic</span>,<span class="CharOverride-2"> </span>I, <span class="CharOverride-2">143–145</span>,<span class="CharOverride-2"> </span>III, <span class="CharOverride-2">400–401</span>;<span class="CharOverride-2"> </span>Grigurcu, <span class="CharOverride-2">Amurgul</span>, <span class="CharOverride-2">70–73</span>;<span class="CharOverride-2"> Dicţ. esenţial</span>,<span class="CharOverride-2"> 57–60</span>;<span class="CharOverride-2"> </span>Manolescu, <span class="CharOverride-2">Lista</span>, I, <span class="CharOverride-2">29–38</span>;<span class="CharOverride-2"> </span>Geo Șerban, [<span class="CharOverride-2">Maria Banuș</span>], RL, 2004, 14, „Realitatea evreiască”, 2004, 212–213, 2005, 238–239, OC, 2008, 433, 2009, 482, 2010, 525, 2012, 644; Manolescu, <span class="CharOverride-2">Istoria</span>, <span class="CharOverride-2">933–936</span>;<span class="CharOverride-2"> </span>Popa, <span class="CharOverride-2">Ist. lit.</span>, I, <span class="CharOverride-2">75–76</span>,<span class="CharOverride-2"> </span>II, <span class="CharOverride-2">310–311.</span> &#9;<span class="Semnatura">T.R., R.S.</span></p>
			<p class="Heuristica-PRIMUL"><span class="titlu-12">BARAC, Ioan </span>(1776, Alămor, j. Sibiu – 12.VII.1848, Brașov), traducător, versificator. Fiu al preotului ortodox Ioan Popovici, <span class="CharOverride-1">B.</span> își face studiile liceale la Aiud, iar pe cele superioare, juridice, la Cluj. Învăţător (dascăl „normalicesc neunit”) mai întâi la Avrig, apoi la Brașov (unde devine colegul, iar mai târziu ginerele filologului Radu Tempea), profesând un timp ca avocat, ocupă, din 1805 până la moarte, funcţia de „magistratual translator” – traducător pentru limbile maghiară și germană – la Primăria din Brașov. Încă din tinereţe și-a manifestat preocuparea pentru studiul limbii și literaturii maghiare, al limbilor germană și latină, pentru poezie și folclor, preocupare care avea să se concretizeze într-o importantă activitate de traducător și animator cultural. Chemat la Iași odată cu înfiinţarea Seminarului de la Socola, refuză solicitarea, considerând că misia lui culturală e legată de Brașov. Pe lângă elaborarea unor apreciate versiuni sau prelucrări (majoritatea în versuri) ale unor opere celebre sau doar la modă în epocă, s-a afirmat și în calitate de redactor la „Foaia duminecii” (1837) sau de colaborator la „Foaie pentru minte, inimă și literatură”, periodice în care a publicat versuri și articole pe teme literare. Credea că scriitorul are datoria „de a lumina și limba noastră […] prin tălmăcirea și darea la lumină a cărţilor de mai multe feluri, urmând celorlalte naţii luminate și cu toate bibliotecile îmbogăţite”. </p>
			<p class="Heuristica-BASE">Prima și cea mai cunoscută scriere a lui <span class="CharOverride-1">B.</span> este <span class="CharOverride-2">Istorie despre Arghir cel</span> <span class="CharOverride-2">frumos și despre Elena cea frumoasă și pustiită crăiasă</span> (1801), o adaptare după <span class="CharOverride-2">Argirus historiaja</span> a scriitorului maghiar Gyergyai Albert, care devine în intenţia autorului român o alegorie, „o închipuire” a cuceririi Daciei de către Traian. Desfășurarea epică a <span class="CharOverride-2">Istoriei…</span> este asemănătoare cu aceea a basmului <span class="CharOverride-2">Prâslea cel voinic și merele de aur</span> din colecţia de mai târziu a lui Petre Ispirescu. Relatând peripeţiile mezinului împăratului Acleton, plecat pentru a o regăsi pe aleasa inimii lui, <span class="CharOverride-1">B.</span> răspundea nevoii de romanesc a unui public încă puţin evoluat, crescut în atmosfera poveștilor autohtone și a cărţilor populare. O anume fluiditate a versurilor, simplitatea limbii și accesibilitatea lecturii, apropierea de modelele folclorice au făcut ca această scriere să se bucure de o difuzare amplă, aducându-i autorului nu numai popularitate în epocă, dar și preţuirea scriitorilor din generaţiile următoare, M. Eminescu, bunăoară, fiind un admirator al <span class="CharOverride-2">Istoriei… </span>Așadar deschis oricărui mijloc „de a lumina și limba noastră”, <span class="CharOverride-1">B. </span>se îndreaptă nu numai spre Antichitate, ci și spre clasicismul apusean. Altă realizare de seamă a lui <span class="CharOverride-1">B.</span> este transpunerea în stihuri, după o versiune germană în proză, a ciclului de povești orientale <span class="CharOverride-2">O</span> <span class="CharOverride-2">mie și una de nopţi.</span> <span class="CharOverride-2">Istorii arabicești sau Halima</span>, apărută în opt volume (1836–1840), reeditată și mai târziu. Și snoava populară <span class="CharOverride-2">Cei trei fraţi</span> <span class="CharOverride-2">gheboși sau Trei bărbaţi și o muiare</span> (1843), cultivând comicul îngroșat, este adaptarea unei prelucrări germane sau franceze a unor motive din <span class="CharOverride-2">Halima</span>. Alte traduceri care, prin tipărire și răspândire, i-au mărit faima sunt <span class="CharOverride-2">Risipirea cea de pre urmă a</span> <span class="CharOverride-2">Ierusalimului</span> (după o prelucrare maghiară, a lui Nagy Ferencz, din Flavius Josephus, 1821), <span class="CharOverride-2">Toată viaţa, isteţiile și faptele minunatului Tilu Buhoglindă</span> (după originalul german <span class="CharOverride-2">Till Eulenspiegel</span>, 1840), <span class="CharOverride-2">Nașterea și toată viaţa minunatului Piticot de un cot și cu barbă cu tot </span>(după o prelucrare folclorică germană, 1842,), <span class="CharOverride-2">Tragedia lui Samson în cinci perdele</span> (după o versiune germană a scrierii lui L.A. Riccoboni, 1859), <span class="CharOverride-2">Ulisses sau Istoriile</span> <span class="CharOverride-2">lui Odisefs</span> (o versiune din 1816 a unei prelucrări maghiare după Homer, apărută, fragmentar, abia în 1877, în revista „Albina Carpaţilor”), <span class="CharOverride-2">O</span> <span class="CharOverride-2">paradigmă a leneșului Pipelea Gâscariul mult curioasă</span> (după <span class="CharOverride-2">Ludás Matyi</span> de Fazekas Mihály, tipărită postum, în 1916). Printre tălmăcirile lăsate în manuscris, se numără și una dintre primele încercări românești de traducere din opera lui Shakespeare – <span class="CharOverride-2">Amlet, prinţul de la Dania</span>, după o versiune germană, adaptare a lui F.C. Schroder –, precum și alte prelucrări (în general după intermediare maghiare) din scrierile lui Ovidiu (fragmente din <span class="CharOverride-2">Metamorfoze</span>), Xenofon (<span class="CharOverride-2">Bunătatea și înalta milostivire a craiului Chiru al perșilor și jalnica moarte a craiului Avraxat și a crăiesii</span> <span class="CharOverride-2">sale Pantea</span>), Enea Silvio Piccolomini (<span class="CharOverride-2">Lucreţia sau Amoriul prin carele s-au alunecat și s-au ofticat Lucreţia din cetatea Luna din Italia, din carele i s-au tras și moartea</span>), Salomon Gessner (<span class="CharOverride-2">Întâiul corabiariu</span>), Marmontel (<span class="CharOverride-2">Laurette</span>), Chateaubriand (<span class="CharOverride-2">Atala</span>) sau din scriitori mai puţin celebri – A. Bohse, L. Schiemann ș.a. (G. Călinescu sesiza că <span class="CharOverride-1">B. </span>„are un adevărat geniu al titlului analitic care taie răsuflarea și aţâţă curiozitatea”.) Două vodeviluri de August von Kotzebue au fost jucate la Brașov, în 1840, după texte (care nu s-au păstrat) intitulate, în tălmăcirea lui, <span class="CharOverride-2">Cetăţuia pe drumul ţării</span> și <span class="CharOverride-2">Pustnicul din insula Forrea</span>.<span class="CharOverride-2"> </span>Laborios și înzestrat pentru activitatea de traducere și prelucrare, <span class="CharOverride-1">B.</span> a contribuit la dezvoltarea gustului pentru citit, la răspândirea unei bune limbi românești, bazată pe tradiţia populară. Lucrările sale veneau să umple golul de carte românească resimţit în spaţiul transilvănean, pregătind într-o măsură apreciabilă evoluţia ulterioară prin cultivarea limbii ca instrument al creării unor opere originale, prin exersarea versificaţiei românești sau prin punerea în circulaţie a unor motive din literatura universală. În plus, finalitatea etică, explicită, a scrierilor traduse și adaptate de el răspundea unui deziderat major al epocii, continuând spiritul iluminist al Școlii Ardelene – educarea poporului, ameliorarea relaţiilor dintre oameni. Mai modeste sunt cele câteva texte originale ale lui <span class="CharOverride-1">B.</span>, între care poemul omagial <span class="CharOverride-2">Gratulaţie întru cinstea prea&#173;sfinţitului domn Vasile Moga, episcopul neunit în M. Prinţipat al Ardealului</span> (1811), câteva poezii cu subiect erotic, adesea foarte îndrăzneţe, o povestire, sentinţe și șarade, dar și alte pagini care cultivă bufonada, persiflarea, chiar grotescul, precum în <span class="CharOverride-2">Cântecul bucătarului</span>, acestea ilustrând un tip de literatură foarte populară în Evul Mediu. Pe de altă parte, în prefeţe și în articole <span class="CharOverride-1">B. </span>s-a arătat preocupat de unele chestiuni de teorie literară, făcând, după surse germane, comentarii despre fabulă, despre idilă, pe care o preţuia pentru „scoposul ei cel mai curat esteticesc și moralicesc”, „scopos” care apărea ca un criteriu important și în judecarea raportului dintre artă și realitate.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Istorie despre Arghir cel frumos și despre Elena cea frumoasă și pustiită crăiasă</span>, Sibiu, 1801; ed. (<span class="CharOverride-2">Arghir și Elena</span>), îngr. P.V. Haneș, București, 1925; <span class="CharOverride-2">Gratulaţie întru cinstea preasfinţitului domn Vasile Moga, episcopul neunit în M. Prinţipat al Ardealului</span>, Brașov, 1811; <span class="CharOverride-2">Cei trei fraţi gheboși sau Trei bărbaţi și o muiare</span>, Brașov, 1843. <span class="CharOverride-1">Traduceri:</span> Flavius Josephus, <span class="CharOverride-2">Risipirea cea de pre urmă a</span> <span class="CharOverride-2">Ierusalimului</span>, București, 1821; <span class="CharOverride-2">O mie și una de nopţi. Istorii arabicești sau</span> <span class="CharOverride-2">Halima</span>, I–VIII, Brașov, 1836–1840; <span class="CharOverride-2">Toată viaţa, isteţiile și faptele</span> <span class="CharOverride-2">minunatului Tilu Buhoglindă</span>, Brașov, 1840; <span class="CharOverride-2">Nașterea și toată viaţa</span> <span class="CharOverride-2">minunatului Piticot de un cot și cu barbă cu tot</span>, Brașov, 1842; L.A. Riccoboni, <span class="CharOverride-2">Tragedia lui Samson în cinci perdele</span>, Sibiu, 1859; Fazekas Mihály, <span class="CharOverride-2">O paradigmă a leneșului Pipelea Gâscariul mult curioasă</span>, cu o biografie de N. Iorga, Arad, 1916.</p>
			<p class="Heuristica___m_RPR"><span class="CharOverride-1">Repere bibliografice: </span>Iorga, <span class="CharOverride-2">Ist. lit. XVIII</span>, II, <span class="CharOverride-2">383–386</span>; Densusianu, <span class="CharOverride-2">Lit. rom.</span>, I, <span class="CharOverride-2">141–145</span>; Ion Colan, <span class="CharOverride-2">Viaţa și opera lui Ioan Barac</span>, București, 1928; Caracostea, <span class="CharOverride-2">Scrieri</span>, II, <span class="CharOverride-2">379–385</span>; G. Bogdan-Duică, <span class="CharOverride-2">Ioan Barac</span>, București, 1933; Călinescu, <span class="CharOverride-2">Ist. lit</span>. (1941), <span class="CharOverride-2">78–79</span>, <span class="CharOverride-2">Ist. lit</span>. (1982), <span class="CharOverride-2">72–74</span>; Popovici, <span class="CharOverride-2">Studii</span>, I, <span class="CharOverride-2">453–461</span>, <span class="CharOverride-2">489–493</span>; <span class="CharOverride-2">Ist. lit</span>., II, <span class="CharOverride-2">93–96</span>; Piru,<span class="CharOverride-2"> Ist. lit</span>., II, <span class="CharOverride-2">134–142</span>; Papadima, <span class="CharOverride-2">Ipostaze</span>, <span class="CharOverride-2">157–163</span>; <span class="CharOverride-2">Dicţ. lit. 1900</span>, <span class="CharOverride-2">74–76</span>; Scarlat, <span class="CharOverride-2">Ist. poeziei</span>, I, <span class="CharOverride-2">203–204</span>; <span class="CharOverride-2">Dicţ. scriit. rom.</span>, I, <span class="CharOverride-2">175–177</span>; Sorescu, <span class="CharOverride-2">Bibliotecă</span>, <span class="CharOverride-2">206–212</span>; Daniela Deteșan, <span class="CharOverride-2">Coordonate baroce și preromantice în „Istoria lui Arghir” de Ioan Barac</span>, „Reflex” (Reșiţa), 2004, 10–12, 2005, 1–3; Mircea Popa, <span class="CharOverride-2">Ion Barac – autor de scrieri religioase</span>, „Anales Universitatis Apulensis”, Philologica, t. I, 2007; Călinescu, <span class="CharOverride-2">Opere</span>, XII, <span class="CharOverride-2">668–669. &#9;</span><span class="Semnatura">Al.T., A.D.</span></p>
			<div class="_idGenObjectLayout-1">
				<div id="_idContainer029" class="Basic-Graphics-Frame _idGenObjectStyle-Disabled">
					<div id="_idContainer027" class="Basic-Graphics-Frame _idGenObjectStyleOverride-1">
						<p class="Titlu-Nume-H ParaOverride-2">BARANGA, Aurel</p>
						<p class="Titlu-mic-DATE ParaOverride-2"><span class="CharOverride-1"> </span>(20.VI.1913, București – 10.VI.1979, București), </p>
						<p class="Titlu-mic-DATE ParaOverride-2">dramaturg, poet, prozator, gazetar. </p>
					</div>
					<div id="_idContainer028" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02B_531-584__Balint-BarbuE-web-resources/image/baranga01.png" alt="" />
					</div>
				</div>
			</div>
			<p class="Heuristica-PRIMUL">Este fiul Paulinei și al lui Jean Leibovici, funcționar comercial; prenumele la naștere: Ariel. A urmat la București Școala „August Treboniu Laurian”, Liceul „Matei Basarab”, absolvit în 1931, și Facultatea de Medicină, al cărei licențiat devine în 1938. În 1940 și-a deschis un cabinet medical pe Calea Dudești. Debutează în 1929 cu o schiță apărută în „Bilete de papagal”. Antrenat în mișcarea de avangardă, scoate în 1930–1931, cu Gherasim Luca, revista „Alge” și un supliment de scandal al acesteia, pentru care e întemnițat, împreună cu ceilalți redactori, la Văcărești. Colaborează la „unu” și la „Facla” lui Ion Vinea. În 1933 îi apare primul volum, de ținută avangardistă, <span class="CharOverride-2">Poeme cu orbi</span>. Între 1933 și 1940 desfășoară o intensă activitate publicistică în periodicele „Facla”, „Cuvântul liber”, „Reporter”, „Azi”, „Lumea românească”. După 23 august 1944 lucrează la „România liberă”, la radio, dirijează, din 1949 până la moarte, revista „Urzica” și exercită funcțiile de secretar literar (1947–1953) și director ar&#173;tistic (1958–1961) la Teatrul Național din Bucu&#173;reşti, colaborează la „Viața românească” și la alte publicații. În 1957 a făcut parte din delegația României la ONU. Între 1965 și 1974 a fost membru al CC al PCR. În primii ani de după război editează volumul de reportaje <span class="CharOverride-2">Ninge peste Ucraina</span> (1945), culegerea de versuri <span class="CharOverride-2">Marea furtună</span> (1946), piesele de teatru <span class="CharOverride-2">Bal în Făgădău </span>(1946) și <span class="CharOverride-2">Iarbă rea</span> (1949), nuvela <span class="CharOverride-2">Sufletu’ arendășoaiei </span>(1949), prozopoemul <span class="CharOverride-2">Vocea Americii </span>(1949), scenariul de film <span class="CharOverride-2">Viața învinge</span> (1950, în colaborare cu Dinu Negreanu). În următoarele decenii îi apar piesele de teatru <span class="CharOverride-2">Pentru fericirea poporului</span> (1951, în colaborare cu Nicolae Moraru, reeditată în 1953 sub titlul <span class="CharOverride-2">Anii negri</span>), <span class="CharOverride-2">Bulevardul împăcării</span> (1952), <span class="CharOverride-2">Cântecul libertății</span> (1953), <span class="CharOverride-2">Mielul turbat</span> (1954, revăzută în 1963), <span class="CharOverride-2">Arcul de triumf</span> (1955, devenită în 1974 <span class="CharOverride-2">Simfonia patetică</span>), <span class="CharOverride-2">Recolta de aur</span> (1957), <span class="CharOverride-2">Rețeta fericirii sau</span> <span class="CharOverride-2">Despre ceea ce nu se vorbește </span>(1957), <span class="CharOverride-2">Fii cuminte, Cristofor! </span>(1965), <span class="CharOverride-2">Opinia publică</span> şi <span class="CharOverride-2">Siciliana </span>(1967), <span class="CharOverride-2">Travesti </span>(1971), <span class="CharOverride-2">Viața unei femei</span> (1976),<span class="CharOverride-2"> Interesul general </span>(1982) ş.a., două volume de poezii (1968, 1973), un volum de pamflete (1952), două culegeri de articole diverse, <span class="CharOverride-2">Tipuri și tertipuri</span> (1971) și <span class="CharOverride-2">Teze și paranteze</span> (1974), una de schițe, <span class="CharOverride-2">Satirice</span> (1977), alta de fabule (1977) și <span class="CharOverride-2">Jurnal de atelier </span>(1978). Sub titlul <span class="CharOverride-2">Alge</span> și-a editat, în 1975, poemele din perioada avangardistă. A tradus, singur sau în colaborare, din Molière, Lope de Vega, Ilya Ehrenburg, Jean-Paul Sartre. A obținut Premiul de Stat (1951, 1954), Premiul Asociației Scriitorilor din București (1975) ș.a.</p>
			<p class="Heuristica-BASE">Produs al freneziilor adolescentine acutizate de temperatura frondei poetice, unele dintre primele versuri publicate de <span class="CharOverride-1">B. </span>izbesc prin limbajul strident, insolent, prin cruzimea reprezentărilor și nuditatea expresiei. Nu lipsesc notele de umor macabru, de <span class="CharOverride-2">Galgenhumor</span>: „Numai eu voi sta rezemat în ștreang/ și voi hohoti lugubru în gang/ voi vedea/ cum defilați înaintea mea/ orbi și șchiopi/ voi vedea cum fetele voastre sunt nelegiuite în gropi”. Ulterior poezia lui <span class="CharOverride-1">B. </span>devine discursivă, cu moderație, și propensiunea spre zeflemea, spre sarcasm cedează locul unei afectivități cu sens umanitar, admirației pentru descoperitorii de noi spații (Vespucci, Columb), entuziasmului pentru libertate, iubirii pentru democrație și pentru apologetul ei liric, Walt Whitman, a cărui tonalitate poematică o împrumută intermitent, până în al șaselea deceniu al secolului trecut, când adoptă un stil neoclasic. Ceea ce califică estetic versurile, indiferent de factura lor, ține de meșteșug, de o abilitate exprimată în jocuri de fantezie și lexicale, în calambururi, în imagism suprarealistic: „Lumina lămpii umblă în vârful picioarelor”, „o să tai pisica/ Și-o să-mi fac din ea o furculiță”, „am în sânge un câine rău ca și ochiul tău”, „Încerc în cerc sublime traiectorii”, „Lângă mine zace cadavrul unui chibrit”. Nu de altă calitate sunt efectele literare din fabule, unde se mizează pe năstrușnice formulări, pe poante facile, și nici cele din „tabletele” satirice, de o causticitate nu tocmai vitriolantă. Mai mult decât în poezie și în proză, <span class="CharOverride-1">B. </span>s-a afirmat în teatru. Autor, în primii ani a perioadei postbelice, de drame supraideologizate, manifest angajate în serviciul propagandei de partid, nu fără a învedera și o anumită iscusință de construcție și vivacitate dialogică (<span class="CharOverride-2">Iarbă rea</span>,<span class="CharOverride-2"> Recolta de aur</span>,<span class="CharOverride-2"> Anii negri</span>,<span class="CharOverride-2"> Arcul de triumf</span>), scriitorul a cultivat, după aceea, de preferință, comedia satirică și farsa. Comedia <span class="CharOverride-2">Mielul turbat</span> s-a dovedit a fi cea mai substanțială, cuprinsul ei constituindu-se, convenabil ideologic, doar ca o satiră antibirocratică. În cabinetul tehnic al unei uzine s-au cuibărit niște birocrați. „Se amână” e formula rezumativă a activității șefului de cabinet tehnic, tipul birocratului absolut. Idealul suprem al acestui ins este ordinea în hârtii. Interesant sunt prezentați și ceilalți membri ai cabinetului, în special unul care, călcător în străchini, își dă aere de mare inventator, plictisind pe toată lumea cu „opera” sa. Amuzant este și reprezentantul sindicatului în cabinetul tehnic, un încurcă-lume ce-și face apariția pe scenă doar pentru a semna, absent, procesele verbale asupra unor dezbateri la care nu poate asista niciodată. În inginerul-șef dramaturgul a schițat un tip de gură-cască, răpit de iluzia avansării, slab de înger, naiv și incult până peste limitele verosimilului. Toți aceștia se află la cheremul lui Cavafu, canalia isteață, ce dovedește o iscusință deosebită în a se aranja: ia trei salarii fără să facă nimic și e mereu în deplasare la București, unde o ține numai în chefuri. Principalul merit al comediei e acela de a urmări într-un mod ingenios prinderea lui Cavafu într-o cursă pe care, inconștient, și-o întinde singur. Deșteptăciunea lichelei poate epata pe mulţi, dar Spiridon Biserică și, desigur, Dumitru Ionescu-Perjoiu, secretarul organizației de partid, intuiesc numaidecât esența abjectă, ca și punctul vulnerabil al ipochimenului. Comicul, în <span class="CharOverride-2">Mielul turbat</span>, este obținut prin<span class="CharOverride-2"> </span>mijloacele clasice ale genului. Fiecare personaj se comportă cum îi este firea, și din conduita tuturor rezultă o intrigă cu puține artificii, complicații gratuite, întorsături ieftine senzaționale. Neprevăzute, rezervând la tot pasul surprize, întâmplările comice sunt dictate de logica intrinsecă a evoluției conflictului, reușind să producă iluzia realului. Personajele negative, șarjate, sunt ridicule pentru că se angajează într-o luptă din care ies compromiși jalnic și iremediabil. Birocrații și manevrantul lor, Cavafu, sunt înclinați să ia lucrurile de ajuns de ușor, să subaprecieze primejdia la care se expun prin matrapazlâcuri comice. Stârnind râsul, dramaturgul nu oferă destule fapte care să dezvăluie racile mai adânci, de caracter, ale celor satirizați. Aceste neajunsuri, și altele, decurg evident din tezismul piesei, care înfățișează în negru tot ce ține de burghezie și pretinsa mentalitate bur&#173;gheză și cât mai favorabil reprezentanții clasei muncitoare. Spiridon Biserică e un personaj comic care, spre deosebire de adversarii săi, comici și ei, e menit să câștige simpatie, adeziune. În timp ce la Cavafu și la birocrați apare obligatoriu contradicția dintre aparență și esența inferioară, esența psihică a lui Spiridon Biserică este superioară aparenței. Acest muncitor este tipul omului cumsecade, modest, drept, a cărui bună-credință, întrucâtva naivă, este luată drept prostie de experții jocului dublu. Structura lui psihică seamănă cu aceea a lui Ilie Barbu. Ca și personajul lui Marin Preda, Spiridon Biserică nu se afișează în nici un fel, resemnându-se să treacă drept un neajutorat, până când își dă seama că are datoria morală de a acționa energic. Atunci adevărata sa față se dezvăluie surprinzător, spre uluirea birocraților obtuzi și a sforarilor cu două fețe. Piesele de după <span class="CharOverride-2">Mielul turbat</span> nu au consistența acestei comedii, dar rețin atenția prin comicul lor, nu rareori facil, însă totdeauna inteligent, ca și prin faptul că în acest mod – amuzând – invită la dialog. În <span class="CharOverride-2">Rețeta fericirii</span>, de exemplu, e dezbătută chestiunea fericirii intime în condițiile socialismului. Marin Vuia, director de întreprindere, alunecă pe panta degradării morale, devenind îngâmfat, deprinzându-se să-și tiranizeze subalternii, comportându-se față de soție ca un stăpân câinos, terorizând-o și înșelând-o. Dar personajul are, totuși, în viziunea autorului un fond sănătos, care, în mod pilduitor, triumfă în cele din urmă. Deficiența piesei rezidă în faptul de a nu lumina temeiurile mai adânci ale acestei întorsături fericite, transformarea fiind opera hazardului: Vuia se dezmeticește atunci când descoperă că e înșelat de cea cu care își înșală soția. <span class="CharOverride-2">Siciliana</span>, „farsă lirică”, denunță practica intervențiilor și mentalitatea de „șmecher”. Ca toate piesele lui <span class="CharOverride-1">B.</span>, și aceasta are un subiect antrenant, cititorul/spectatorul fiind dus din surpriză în surpriză. Bebé Valsamache a fost numit agronom în Dobrogea, la Râpele. Însă el vrea să rămână în București, fie și ca salariat la Aprozar, ITB sau la OSTA. Neizbutind să fie angajat nicăieri, întrucât nu are calificarea necesară, urmează îndemnul unui amic de a se însura de formă, căsătoriții obținând mai ușor plasament în Capitală, mai ales dacă au – cum e cazul lui Bebé – vreun sprijinitor ce se crede influent. De aici urmează tot felul de încurcături, unele mai hazlii decât altele, însă adesea gratuite, frizând burlescul nesemnificativ, comicul bulevardier. La reprezentație, piesa a provocat discuții furtunoase, mulți comentatori reproșându-i lipsa de autenticitate, alegerea oarecum mizantropică a unor personaje. În următoarea comedie, <span class="CharOverride-2">Adam și Eva</span>, optica se schimbă. Aici sunt puși sub biciul satirei o bandă de escroci strecurați la un oficiu de reglementare a spațiului locativ, subiectul piesei formându-l nu atât învârtelile acestora, cât prinderea lor în propriile urzeli. Un element nodal al acțiunii amintește de <span class="CharOverride-2">Ultima oră</span>, piesa lui Mihail Sebastian. Corectorul Adam Vintilă uită șpalturile unei cărți despre sumerieni într-o grădină de vară și ele sunt luate, din neatenție, de Eva, soția unei căpetenii a escrocilor. Cum în carte e vorba și despre condițiile de locuit ale sumerienilor, funcționarii șperțari (împărțiți în două tabere rivale) cred că pasajele respective conțin aluzii la activitatea oficiului unde lucrează ei și aleargă care mai de care în căutarea corectorului, spre a-l determina prin mită să nu publice presupusul atac. Luat prin surprindere, bietul corector e deconcertat la început, iar ei, având impresia că face pe naivul, spre a le stoarce mai mulți bani – adică „joacă tare”, ca profesorul Andronic din piesa lui Sebastian –, îl consideră, cu admirație, mai hoț decât ei. Deznodământul consistă, bineînțeles, în denunțarea bandiților, după ce în prealabil Adam o salvează pe Eva din ghearele lor, el, spre deosebire de omul biblic, cucerindu-și femeia inimii prin luptă. Cu toate facilitățile, <span class="CharOverride-2">Adam și Eva</span> se înscrie printre comediile meritorii. Cam pe aceeași treaptă se află piesa <span class="CharOverride-2">Fii cuminte, Cristofor!</span> și cele ce i-au urmat. </p>
			<p class="Heuristica_CITAT">Aurel Baranga a descoperit și a impus dramaturgiei contemporane câteva tipuri de teme, situaţii și personaje satirice proprii noii societăţi românești. Traficul de influenţă, ridicolul jocului ierarhiilor administrative, birocraţia cronică și confortul incompetenţei, toate acestea, înscrise în perimetrul mai larg a ceea ce am numit ipoteza unei conspiraţii a mediocrităţii, sunt câteva din descoperirile satirice ale lui Aurel Baranga. Servite de o pricepere rară a meșteșugului comediei, ele îi asigură autorului o prezenţă emblematică în dramaturgia contemporană.</p>
			<p class="Heuristica_CITAT_semnat">MIRCEA GHIŢULESCU</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Poeme cu orbi</span>, București, 1933; <span class="CharOverride-2">Ninge peste Ucraina</span>, București, 1945; <span class="CharOverride-2">Bal în Făgădău</span>, București, 1946; <span class="CharOverride-2">Marea furtună</span>, București, 1946; <span class="CharOverride-2">Iarbă rea</span>, București, 1949; <span class="CharOverride-2">Sufletu’ arendășoaiei</span>, București, 1949; <span class="CharOverride-2">Vocea Americii</span>, București, 1949; <span class="CharOverride-2">Viaţa învinge</span> (în colaborare cu Dinu Negreanu), București, 1950; <span class="CharOverride-2">Voinţa de pace a</span> <span class="CharOverride-2">popoarelor nu poate fi înfrântă</span>, București, 1951; <span class="CharOverride-2">Pentru fericirea poporului</span> (în colaborare cu Nicolae Moraru), București, 1951; ed. (<span class="CharOverride-2">Anii negri</span>), București, 1953; <span class="CharOverride-2">Bulevardul împăcării</span>, București, 1952; <span class="CharOverride-2">Pamflete</span>, București, 1952; <span class="CharOverride-2">Cântecul libertăţii</span>, București, 1953; <span class="CharOverride-2">Teatru</span>, București, 1953; <span class="CharOverride-2">Mielul turbat</span>, București, 1954; ed. Bucureşti, 1963; <span class="CharOverride-2">Arcul de triumf</span>, București, 1955; ed. (<span class="CharOverride-2">Simfonia patetică)</span>, București, 1974; <span class="CharOverride-2">Recolta de aur</span>, București, 1957; <span class="CharOverride-2">Reţeta fericirii sau Despre</span> <span class="CharOverride-2">ceea ce nu se vorbește</span>, București, 1957; <span class="CharOverride-2">Teatru</span>, I–II, București, 1959; <span class="CharOverride-2">Fii cuminte, Cristofor!</span>, București, 1965; <span class="CharOverride-2">Comedii</span>, București, 1967; <span class="CharOverride-2">Poezii</span>, București, 1968; <span class="CharOverride-2">Opinia publică</span>. <span class="CharOverride-2">5 comedii</span>, pref. Valeriu Râpeanu, București, 1971; <span class="CharOverride-2">Teatru</span>, I–III<span class="CharOverride-2">,</span> București, 1971; <span class="CharOverride-2">Tipuri și tertipuri</span>, București, 1971; <span class="CharOverride-2">Poezii</span>, București, 1973; <span class="CharOverride-2">Teatru</span>, București, 1973; <span class="CharOverride-2">Teze și paranteze</span>, București, 1974; <span class="CharOverride-2">Alge</span>, București, 1975; <span class="CharOverride-2">Viaţa unei femei</span>, București, 1976; <span class="CharOverride-2">Fabule</span>, București, 1977; <span class="CharOverride-2">Satirice</span>, București, 1977; <span class="CharOverride-2">Jurnal de atelier</span>, București, 1978; <span class="CharOverride-2">Teatru</span>, I–II, București, 1978; <span class="CharOverride-2">Interesul general</span>, București, 1982; <span class="CharOverride-2">Teatru</span>, pref. Traian Șelmaru, Valeriu Râpeanu, București, 1989. <span class="CharOverride-1">Traduceri:</span> Valentin Kataev, <span class="CharOverride-2">O zi de</span> <span class="CharOverride-2">odihnă</span>, București, 1948 (în colaborare cu Sică Alexandrescu); Lope de Vega, <span class="CharOverride-2">Cavalerul din Olmedo</span>, București, 1949 (în colaborare cu Sică Alexandrescu); Jean-Paul Sartre, <span class="CharOverride-2">Adevărul, numai adevărul</span>, București, 1957; Molière, <span class="CharOverride-2">Vicleniile lui Scapin</span>, în Molière, <span class="CharOverride-2">Opere</span>, IV, București, 1958; Ilya Ehrenburg, <span class="CharOverride-2">Pipa comunardului</span>, București, 1965 (în colaborare cu Dragoș Vacariuc).</p>
			<p class="Heuristica___m_RPR"><span class="CharOverride-1">Repere bibliografice: </span>Perpessicius, <span class="CharOverride-2">Opere</span>, XI, <span class="CharOverride-2">292–297</span>; Călinescu, <span class="CharOverride-2">Opere</span>, VII, <span class="CharOverride-2">48–50</span>; Ivașcu, <span class="CharOverride-2">Confruntări</span>,<span class="CharOverride-2"> </span>III, <span class="CharOverride-2">222–340</span>;<span class="CharOverride-2"> </span>Piru, <span class="CharOverride-2">Panorama</span>,<span class="CharOverride-2"> 458–460</span>; Râpeanu, <span class="CharOverride-2">Interferenţe</span>,<span class="CharOverride-2"> 197–208</span>; Brădăţeanu, <span class="CharOverride-2">Viziune</span>, <span class="CharOverride-2">117–139</span>; Ștefănescu, <span class="CharOverride-2">Preludiu</span>,<span class="CharOverride-2"> 221–226</span>; Raicu, <span class="CharOverride-2">Practica scrisului</span>,<span class="CharOverride-2"> 296–299</span>; Ștefănescu, <span class="CharOverride-2">Jurnal</span>,<span class="CharOverride-2"> 169–170</span>; <span class="CharOverride-2">Aurel Baranga interpretat</span> <span class="CharOverride-2">de…</span>, îngr. și pref. Mihaela Cristea, București, 1981; Vartic, <span class="CharOverride-2">Modelul</span>,<span class="CharOverride-2"> 266–275</span>; Diaconescu, <span class="CharOverride-2">Dramaturgi</span>,<span class="CharOverride-2"> 18–44</span>; Faifer, <span class="CharOverride-2">Dramaturgia</span>,<span class="CharOverride-2"> 14–18</span>; Mirodan, <span class="CharOverride-2">Dicţionar</span>, I, <span class="CharOverride-2">116–120</span>; Antoaneta Tănăsescu, <span class="CharOverride-2">Destin teatral – Aurel Baranga</span>,<span class="CharOverride-2"> </span>București, 1986; <span class="CharOverride-2">Dicţ. scriit. rom</span>., I, <span class="CharOverride-2">177–180</span>; Ghiţulescu, <span class="CharOverride-2">Istoria</span>,<span class="CharOverride-2"> 200–208</span>; Ștefănescu, <span class="CharOverride-2">Istoria</span>,<span class="CharOverride-2"> 342–344</span>; Manolescu, <span class="CharOverride-2">Istoria</span>,<span class="CharOverride-2"> 983–986</span>; Popa, <span class="CharOverride-2">Ist. lit</span>., I, <span class="CharOverride-2">passim</span>, II, <span class="CharOverride-2">872–876</span>; Ovidiu Morar, <span class="CharOverride-2">Un scriitor uitat – Aurel Baranga</span>, CNT, 2012, 12. &#9; <span class="Semnatura">D.Mc.</span></p>
			<p class="Heuristica-PRIMUL"><span class="titlu-12">BARBĂ, Gheorghe</span><span class="CharOverride-1"> </span>(14.XI.1929, Ismail), slavist. Părinții, Nina Barbă și Calistrat Barbă, învățători, s-au refugiat de peste Prut în anii ’40. <span class="CharOverride-1">B. </span>urmează Liceul „Frații Buzești” din Craiova, apoi studiază limba rusă la Institutul „Maxim Gorki” din București (absolvit în 1953), unde va deveni cadru didactic, parcurgând toate treptele universitare până la cea de profesor. Debutează în 1960, iar editorial în 1975 cu studiul <span class="CharOverride-2">Mihail Șolohov în universul literatur românesc</span>,<span class="CharOverride-2"> </span>la origine lucrare prezentată la doctoratul susținut în 1971 la Universitatea din București. Desfășoară o intensă activitate la reviste literare și științifice precum „Romanoslavica”, „Analele Universității București”, „Studii de literatură universală”, „Limbă și literatură”, „Limbile moderne în școală”, „Secolul 20”, „România literară”, „Luceafărul”, „Academica”, „Kitej-grad”, „Rumânskaia literatura”, „Novîi mir”, „Vestnik MGU” ș.a., în care publică articole, cronici, medalioane și profiluri literare, recenzii, comentarii, studii referitoare la istoria literaturii ruse, relațiile literare româno–ruse, scriitori ruși contemporani ș.a., precum și traduceri. </p>
			<p class="Heuristica-BASE">În prima carte, <span class="CharOverride-2">Mihail Șolohov în universul literar românesc</span>,<span class="CharOverride-2"> </span><span class="CharOverride-1">B. </span>își propune prezentarea receptării operei prozatorului în spațiul românesc nu numai prin traduceri, comentarii și studii critice, ci și „în contextul vieții literare românești”. Bazat pe o amplă investigație (publicații periodice, documente de arhivă, culegeri, studii, articole, rusești, românești și în alte limbi despre viața și creația lui Șolohov, corespondență inedită, mărturii vii și memorialistică), autorul a intenționat reconstituirea ambianței receptării operei la noi pe o lungă perioadă temporală (1929–1970). De un deosebit interes este capitolul ce urmărește avatarurile primei transpuneri în românește (parțială și prin intermediar francez) a romanului <span class="CharOverride-2">Pe Donul liniștit</span>,<span class="CharOverride-2"> </span>datorată lui Iulian Vesper, apărută în 1943 sub titlul <span class="CharOverride-2">Cazacii de pe Don</span>,<span class="CharOverride-2"> </span><span class="CharOverride-1">B. </span>aducând totodată „la vedere” documente inedite de arhivă și din presa vremii, extrase oficiale și corespondență polemică, mărturii verbale și confesiuni referitoare la contextul publicării cărții. Următoarea fază, eminamente postbelică, ține de receptarea masivă, prin traduceri de rigoare profesională (M.R. Paraschivescu, Cezar Petrescu și Andrei Ivanovschi, Mihai Sevastos), precum și de contribuții ale criticii românești, de comentarii exegetice. Mai puțin convingător este capitolul final, în care se ocupă de unele interferențe, influențe și similitudini între opera lui Mihail Șolohov și proza noastră de inspirație rurală din primele decenii socialiste. În <span class="CharOverride-2">Prelegeri de literatură rusă și relații literare româno–ruse </span>(1995), într-o primă secțiune, <span class="CharOverride-2">Momente din istoria literaturii ruse</span>,<span class="CharOverride-2"> </span>slavistul este preocupat de unele chestiuni de teorie literară (semnificația epilogului în structura romanului clasic rus, conceptul de realism în corespondența lui I.S. Turgheniev, faptul literar în accepția formaliștilor ruși, perspectivele cercetării epocii vechi în momentul actual, modalități de interpretare și analiză a textului), iar în a doua secțiune de unele aspecte privind problemele receptării în diferite perioade, imagologia în ambele literaturi, prezentarea unor figuri ale slavisticii de la noi (Eufrosina Dvoicenco-Markova, Elena Eftimiu, Mihai Novicov) sau ale românisticii în spațiul rus (Iuri Kojevnikov), a unor contribuții valoroase prin informația istorico-literară și critică. <span class="CharOverride-2">Istoria literaturii ruse vechi. Sec. XI–XVII </span>(1989) se numără printre puținele manuale despre această perioadă elaborate în România. O lucrare meritorie prin documentare și aparat critic, <span class="CharOverride-2">Epopeea istorică a Cantemireștilor. Antologie.</span> <span class="CharOverride-2">Destine literare în pagini literare </span>(2009), inserează pentru prima dată texte literare românești și rusești (preponderent în traducerea editorului), de cert interes, despre Dimitrie Cantemir și familia sa (Antioh și fiicele Maria, favorita lui Petru cel Mare, și Smaranda, intrată prin căsătorie în familia princiară a Golițînilor). Sunt cuprinse scrieri biografice, precum cel datorat abatelui Ottavio Gouasco, primul care scrie despre diplomatul și poetul Antioh Cantemir, dar și unor surse lexicografice rusești consacrate (N.I. Novikov, N.M. Karamzin), povestiri scrise de K.N. Batiușkov, V.S. Pikul’ sau Nicolae Gane, fragmente de roman din L.N. Maikov, Daniil Granin, A.V. Zapadov sau Lucia Borș, o piesă a lui Ion Druță despre Maria Cantemir. <span class="CharOverride-1">B. </span>lansează, plauzibil, ipoteza că textul <span class="CharOverride-2">Prințul Antioh Cantemir la Paris (tradiție istorică)</span>,<span class="CharOverride-2"> </span>apărut în „Calendar pentru români pe anul 1852” la Iași, nu ar aparține poetului K.N. Batiușkov (care fusese atins de o maladie psihică), cum a presupus până de curând istoria noastră literară, ci lui V.I. Stoiunin, care a mai lăsat și alte scrieri despre Cantemirești. În ultimii ani, mai ales în publicațiile de după 1994 (îndeosebi în „Luceafărul”, „Romanoslavica”, „Kitej-grad”), <span class="CharOverride-1">B. </span>s-a preocupat de destinul unor mari scriitori vizionari, Feodor Dostoievski și Aleksandr Soljenițîn, de relațiile lor cu Rusia, de „profețiile” lor ideologice, de influențele pe care le-au exercitat asupra contemporanilor și asupra posterității, studii de deosebit interes în contextul slavisticii noastre.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Mihail Șolohov în universul literar românesc</span>, București, 1975; <span class="CharOverride-2">Istoria literaturii ruse vechi. Sec. XI–XVII</span>,<span class="CharOverride-2"> </span>București, 1989; ed. 2., București, 1993; <span class="CharOverride-2">Prelegeri de literatură rusă și relații literare româno–ruse</span>, București, 1995. <span class="CharOverride-1">Antologii: </span><span class="CharOverride-2">Epopeea istorică a Cantemireștilor. Antologie. Destine literare în pagini literare</span>,<span class="CharOverride-2"> </span>tr. și introd. edit., pref. Aneta Dobre, București, 2009.</p>
			<p class="Heuristica___m_RPR"><span class="CharOverride-1">Repere bibliografice: </span>S. Wolf, <span class="CharOverride-2">Profesorul Gheorghe Barbă la 65 de ani</span>,<span class="CharOverride-2"> </span>RSL, 1995. &#9;<span class="Semnatura">G.Dn</span><span class="CharOverride-2">.</span></p>
			<div class="_idGenObjectLayout-1">
				<div id="_idContainer032">
					<div id="_idContainer030" class="Basic-Text-Frame">
						<p class="Titlu-Nume-H">BARBORICĂ, Corneliu</p>
						<p class="Titlu-mic-DATE"> (5.IV.1931, Turnu Severin), slavist, comparatist, traducător, prozator. </p>
					</div>
					<div id="_idContainer031" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02B_531-584__Balint-BarbuE-web-resources/image/Barborica_CorneliSu.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Elisabetei Barborică (n. Mardale), croitoreasă, și al lui Gheorghe Barborică, cizmar. Absolvent al Liceului „Traian” din Turnu Severin (1949), urmează un an la Facultatea de Filologie din București, apoi alţi cinci la Bratislava, luându-și licenţa în limba și literatura slovacă în 1955. Urcă treptele carierei universitare la Facultatea de Limbi și Literaturi Slave a Universităţii bucureștene, al cărei decan este între 1972 și 1976. Debutează publicistic cu un articol în „Kultúrny život” din Bratislava în 1953, iar editorial cu volumul <span class="CharOverride-2">Satul de lemn</span>, traducere din František Hečko, în 1959. Colaborează la „Analele Univer&#173;sităţii din București”, „Gazeta literară”, „Roma&#173;noslavica”, „Se&#173;colul 20”, „Manuscriptum”, „Cahiers roumains d’études littéraires”, „Luceafărul”, „Literatorul” ș.a., precum și la reviste de specialitate din străinătate și din ţară („Slovenské pohl’ady”, „Slovenská literatura”, „Češka literatura”, „Naše snahy”, „Rovnobežna zrkadlá – Oglinzi paralele”). A alcătuit lucrările lexicografice <span class="CharOverride-2">Dicţio&#173;nar slovac–român</span> (1978) și <span class="CharOverride-2">Dicţionar român–slovac</span> (1979). A fost distins cu Premiul „P.O. Hviezdoslav” (1974), decernat de Ministerul Cul&#173;tu&#173;rii din Cehoslovacia, cu Premiul Național (1991) de către guvernul slovac, precum și cu cel mai înalt ordin acordat unui cetățean străin, Crucea Dublă Albă (2007), pentru întreaga activitate. A semnat și Andrei Severini.</p>
			<p class="Heuristica-BASE">Excursul analitic, dens și clar, al lui <span class="CharOverride-1">B.</span> din teza de doctorat <span class="CharOverride-2">Karel Čapek</span>,<span class="CharOverride-2"> </span>susţinută și publicată în 1971, se suprapune peste o realitate documentară vastă și policromă, îndreptăţind generalizări cutezătoare, ce contrazic nu o dată opiniile specialiștilor cehi și slovaci. Structura monografiei se întemeiază pe criteriul convergenţei cronologice, care adună informaţiile spre două planuri permanent întrepătrunse genetic, reconstituind expozitiv curgerea vieţii și devenirea operei lui Čapek – povestiri, romane, piese de teatru, publicistică. Realităţile din care crește opera sunt înfăţișate cu procedeele itinerarului istorist și sociobiografic, iar extragerea semnificaţiilor și situarea valorică se operează mai cu seamă cu mijloace comparatiste. Dorinţa de a repara o nedreptate, plasându-l cu îndreptăţire pe Čapek printre numele de vază ale patrimoniului universal, explică în bună măsură îndârjirea analitică a autorului pe cât mai multe registre. Trecerea de la monografia unui scriitor la aceea a unei literaturi se realizează prin <span class="CharOverride-2">Istoria literaturii slovace</span> (1976, ediţie revăzută, 1999). Consecuţia epocilor și a curentelor de la Renaștere până în vremea noastră urmează în genere periodizarea tradiţională, încercări de modificare putând fi semnalate în cadrul perioadelor modernă și contemporană. Dacă perimetrele de ansamblu sunt hotărâte de dialectica temporală, în interiorul fiecărei epoci expunerea se centrează pe alte criterii metodologice. Specificul intrinsec, bogăţia literaturii, funcţionalitatea și dispunerea elementelor constitutive, de fiecare dată altele, împing spre planurile principale ale comentariului când domenii și probleme majore (Renașterea, barocul, iluminismul), când probleme și personalităţi (clasicism–romantism, generaţia deceniului al cincilea din secolul trecut), când, în sfârșit, individualităţi marcante (aparţinând realismului de după 1918). În judecarea fenomenului literar slovac <span class="CharOverride-1">B.</span> folosește frecvent apropierile comparative, așezându-l astfel într-o zonă de cultură mai cuprinzătoare. Vizând, de câte ori e cazul, întreg spaţiul european, raportările privesc cel mai adesea literaturile învecinate, cehă și maghiară în special. Nu puţine sunt, de asemenea, apropierile cu literatura română, din mulţimea relaţiilor semnalate ieșind în relief îndeosebi momentul Ivan Krasko–M. Eminescu. Contribuţiile comparatiste conferă complexitate demersului istorico-literar, marcând diferenţierile specifice atât de necesare ierarhizărilor de valoare și lărgind perspectiva integratoare în seria fenomenelor de același fel. Pe asemenea traiecte se plasează și volumul <span class="CharOverride-2">Studii de literatură comparată</span> (1987). Intenţia formulată explicit de <span class="CharOverride-1">B.</span> este aceea de a închega pledoarii concludente care să demonstreze unitatea spirituală a Europei, în pofida unor tendinţe contrare mai vechi sau mai noi, într-un cuvânt, întregirea hărţii literare, a conștiinţei estetice europene prin includerea valorilor slave. Susţinerea propriei opinii se înfăptuiește aici pe câteva făgașe tematice, urmărite istorico-literar și analitic în zone europene cât mai largi: idei, specii, genuri, epoci și modalităţi literare. În același mod și cu aceeași finalitate își va concepe <span class="CharOverride-1">B.</span> și volumul <span class="CharOverride-2">Utopie și antiutopie</span> (1998), o încercare de explicitare analitică și comparată a surselor și eflorescenţelor mesianismului slav în Cehia, Slovacia, Polonia și Rusia, așadar, în teritoriile locuite de popoare slave în interferenţă stimulativă cu alte culturi ale Europei. Comentariul subliniază, comparatist, similitudini și deosebiri revelatoare între spaţiile de referinţă și personalităţile reprezentative. Ca traducător, <span class="CharOverride-1">B.</span> a dat versiuni remarcabile, mai cu seamă din opera lui Bohumil Hrabal, recreând magistral structura narativă și tensiunea psihologică a personajelor. De asemenea, a abordat lirica slovacă într-o antologie cuprinzătoare, acordând însemnătate și unor momente deosebite, precum romanticului Ivan Krasko. În ultimii ani s-a consacrat prozei, cu anume propensiuni spre evazionismul exotic și senzațional, în tușe comice mergând spre grotesc și cu finaluri imprevizibile, susținute de ritmul alert al frazei.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Karel Čapek</span>, București, 1971; <span class="CharOverride-2">Prelegeri de literatură slovacă</span>, București, 1975; <span class="CharOverride-2">Istoria literaturii slovace</span>, București, 1976; ed. 2, București, 1999; <span class="CharOverride-2">Studii de literatură</span> <span class="CharOverride-2">comparată</span>, București, 1987; <span class="CharOverride-2">Cintorin slonov a Paralelne zrkadla </span>[<span class="CharOverride-2">Cimitirul elefanţilor și Oglinzi paralele</span>], Nădlac, 1995; <span class="CharOverride-2">Pohľady, rozhľady a solilokviá </span>[<span class="CharOverride-2">Priviri, orizonturi și solilocvii</span>], Nădlac, 1996; <span class="CharOverride-2">Utopie și antiutopie</span>, București, 1998; <span class="CharOverride-2">Crima de la km. 99</span>, București, 1999; <span class="CharOverride-2">Ciclopul</span>, Nădlac, 2001; <span class="CharOverride-2">Pohľady zvonku </span>[<span class="CharOverride-2">Priviri din exterior</span>], Nădlac, 2001; <span class="CharOverride-2">Poetul și ciorile</span>, Nădlac, 2002; <span class="CharOverride-2">Moartea lui Adrian Iacob</span>, Nădlac, 2004; <span class="CharOverride-2">Călătorii imaginare</span>,<span class="CharOverride-2"> </span>București, 2008; <span class="CharOverride-2">Studii literare slave</span>, București, 2009; <span class="CharOverride-2">Priveliști dunărene</span>, Drobeta-Turnu Severin, 2010. <span class="CharOverride-1">Traduceri:</span> František Hečko, <span class="CharOverride-2">Satul de lemn</span>, pref. trad., București, 1959; Vladimir Mináč, <span class="CharOverride-2">Cu vântul în faţă</span>, pref. trad., București, 1962; Jarmila Glazarová, <span class="CharOverride-2">Așteptare</span>, București, 1964; Karel Čapek, <span class="CharOverride-2">Teatru</span>, pref. trad., București, 1968; Milo Urban, <span class="CharOverride-2">Biciul viu</span>, pref. trad., București, 1969, <span class="CharOverride-2">Lângă moara din deal. Bătrâneţe</span>, Nădlac, 2002 (în colaborare cu Florin Bănescu şi Ondrej Štefanko); Jožo Nižňanský, <span class="CharOverride-2">Fântâna dragostei</span>, București, 1971; Bohumil Hrabal, <span class="CharOverride-2">Toba spartă</span>, pref. trad., București, 1971, <span class="CharOverride-2">Flecarii,</span> Nădlac, 2000, <span class="CharOverride-2">Trenuri cu prioritate</span>, Nădlac, 2000, <span class="CharOverride-2">Vreţi să vedeţi Praga de aur?</span>, Nădlac, 2000, <span class="CharOverride-2">Perlă dosită</span>, Nădlac, 2006 (în colaborare cu Ondrej Štefanko și Jean Grossu), <span class="CharOverride-2">Anunţ pentru casa în care nu mai vreai să locuiesc</span>, Nădlac, 2006 (în colaborare cu Ondrej Štefanko), <span class="CharOverride-2">Amăgitorii</span>, Nădlac, 2006 (în colaborare cu Ondrej Štefanko și Jean Grossu); Ivan Krasko, <span class="CharOverride-2">Nox et solitudo</span>, pref. trad., București, 1973; ed. bilingvă, Nădlac, 2001; Jan Mukařovsky, <span class="CharOverride-2">Studii de estetică</span>, introd. trad., București, 1974; Vincent Šikula, <span class="CharOverride-2">Acalmie</span>, București, 1977, <span class="CharOverride-2">Cu Rozarka</span>, Nădlac, 2000; <span class="CharOverride-2">Lirică slovacă. De la începuturi până azi</span>,<span class="CharOverride-2"> </span>îngr. și pref. trad., București, 1987; ed. 2, Nădlac, 2002; <span class="CharOverride-2">Confesiuni pe un papirus. Patru poeţi slovaci din România</span>, pref. Florin Bănescu, București, 1991; Ladislav Ballek, <span class="CharOverride-2">Vieţi irosite</span>, I–II, București, 1999 (în colaborare cu Helliana Ianculescu), <span class="CharOverride-2">Poșta din sud</span>, Nădlac, 2000; Rudolf Sloboda, <span class="CharOverride-2">Ursula</span>,<span class="CharOverride-2"> </span>Nădlac, 2003; Dušan Mitana, <span class="CharOverride-2">O după-amiază caniculară</span>, Pitești, 2007; Milan Rufus, <span class="CharOverride-2">Poezii</span>, pref. trad., Pitești, 2007.</p>
			<p class="Heuristica___m_RPR"><span class="CharOverride-1">Repere bibliografice: </span>Tiberiu Pleter, <span class="CharOverride-2">Profesorul Corneliu Barborică – sexagenar</span>, RSL, 1992; Velea, <span class="CharOverride-2">Universaliști</span>, <span class="CharOverride-2">235–242</span>; Dagmar Maria Anoca, <span class="CharOverride-2">„Istoria literaturii slovace”</span>, LCF, 1999, 35; Dagmar Maria Anoca, <span class="CharOverride-2">Bibliografia lucrărilor prof. dr. Cornel Barborică</span>, Nădlac, 2006. &#9;<span class="Semnatura">S.V.</span></p>
			<p class="Heuristica-PRIMUL"><span class="titlu-12">BARBU, Ana</span><span class="CharOverride-1"> </span>(5.II.1936, Bulboaca–Chișinău – 31.X.2005, București), prozatoare. Părinţii se numeau Iuliana şi Ion. A absolvit, la București, Facultatea de Filologie, secţia limbă și literatură română, în 1958. Lucrează iniţial în învăţământ. Între 1966 și 1971 este redactor la revista „Tomis” din Constanţa, apoi, din 1972 până în 1984, la Editura Eminescu, iar în perioada 1984–1993 la Editura Cartea Românească. A debutat cu schiţe în revista „Luceafărul”, al cărei premiu pentru proză l-a obţinut în 1963. Prima ei carte, <span class="CharOverride-2">Nunta de argint</span>, apare în 1966. </p>
			<p class="Heuristica-BASE">Proza scurtă publicată de <span class="CharOverride-1">B.</span> reunește schiţe și povestiri în care sunt analizate stări afective variate, legate mai ales de momente tensionate, reflectând criza interioară a personajelor. Primează notaţiile lirice, descrierea nuanţată a peisajelor (marea este toposul preferat) și surprinderea fină a detaliilor. Fiecare gest pare simptomul unor atitudini și relaţii complexe, care incită prin ambiguitate. Naraţiunea se concentrează pe forţa sugestiei și mai puţin pe definirea concretă a sentimentelor. Sunt alese personaje feminine în formare, vulnerabile, irascibile și rebele, cu o imaginaţie și o sensibilitate exacerbate. Marina (<span class="CharOverride-2">Plicul </span>din<span class="CharOverride-2"> </span>volumul <span class="CharOverride-2">Nunta de argint</span>), o tânără senzuală, acceptă propunerea unui sculptor de a-i fi model ca pe un capriciu și o distracţie de moment, pentru ca, odată cu plecarea artistului, să simtă pentru acesta o pasiune neașteptat de puternică. Ceea ce caracterizează personajele feminine este trecerea rapidă de la o stare la alta și nesiguranţa propriilor sentimente. <span class="CharOverride-2">Într-o vară sau, mai exact, niciodată </span>descrie cu detalii pregnante etapele unei relaţii eșuate, de la indiferenţa mai mult sau mai puţin sesizabilă la o irepresibilă repulsie. Tăcerea marchează îndepărtarea progresivă a partenerilor, culminând cu momentul în care înstrăinarea devine definitivă: „…cortina de tăcere se aprinse dintr-o dată, iar între ei rămase doar un pumn de cenușă”. Neînţelegerile din cuplu se repercutează puternic asupra sensibilităţii copiilor, care le percep ca pe o vină ce le aparţine. Corina, bunăoară, este tentată să nu ia în serios conflictul dintre părinţi, pentru ca ulterior să-i sesizeze gravitatea, ca și neputinţa de a interveni. În volumul <span class="CharOverride-2">Viscol</span> (1969) <span class="CharOverride-1">B.</span> propune o proză concentrată pe mutaţiile interioare și pe echilibrul fragil al personajelor. Universul protagonistelor, care își resimt singurătatea chiar și, sau mai ales, în cuplu, este animat de înșiruirea unor imagini, linii, culori, sunete, asociate figurilor prezente sau absente, ce le-au marcat într-un anumit moment existenţa. Amurgul devine pentru personajul feminin din <span class="CharOverride-2">Apus</span> timpul propice rememorării, gândurile oprindu-i-se fulgurant asupra destinului nepoatei sale Maria-Alma, moartă într-un accident de mașină. Portretul fetei este recompus din frânturi de replici și amintiri ce-i scot la iveală volubilitatea și farmecul. În <span class="CharOverride-2">Doliu </span>tulburarea provocată de moartea câinelui credincios devine atât de puternică pentru Anicuţa, încât îi domină orice trăire, reducându-i impulsurile la o mortificantă inerţie: se retrage în singurătate anulând comunicarea cu cei din jur. Impregnată de lirism, naraţiunea are în centru un tip de feminitate ireductibilă la o simplă paradigmă. Femeia este mai degrabă o sumă a contrastelor: apatică, voluntară, vulnerabilă, puternică, distantă, volubilă, dominantă rămânând totuși nota de senzualitate. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Nunta de argint</span>, București, 1966; <span class="CharOverride-2">Viscol</span>, București, 1969; <span class="CharOverride-2">Nisipuri</span>, București, 1972.</p>
			<p class="Heuristica___m_RPR"><span class="CharOverride-1">Repere bibliografice: </span>Ștefan Bănulescu, <span class="CharOverride-2">Debuturi în proză, </span>LCF, 1964, 1; Octavian Voicu, <span class="CharOverride-2">„Viscol”</span>, ATN, 1970, 3; Carmen Vericeanu, <span class="CharOverride-2">„Nisipuri”</span>, CRC, 1972, 7; Mirela Roznoveanu, <span class="CharOverride-2">„Nisipuri”</span>, ATN, 1973, 2; Marin Mincu, <span class="CharOverride-2">„Nisipuri”</span>, TMS, 1973, 6; Iorgulescu, <span class="CharOverride-2">Scriitori</span>, <span class="CharOverride-2">178</span>;<span class="CharOverride-2"> </span>Popa, <span class="CharOverride-2">Ist. lit.</span>,<span class="CharOverride-2"> </span>II, <span class="CharOverride-2">786</span>. &#9;<span class="Semnatura">M.M.</span></p>
			<div class="_idGenObjectLayout-1">
				<div id="_idContainer035">
					<div id="_idContainer033" class="Basic-Text-Frame">
						<p class="Titlu-Nume-H">BARBU, Eugen </p>
						<p class="Titlu-mic-DATE">(20.II.1924, București – 7.IX.1993, București), prozator, dramaturg, eseist, poet, traducător, gazetar. </p>
					</div>
					<div id="_idContainer034" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02B_531-584__Balint-BarbuE-web-resources/image/barb1.jpg" alt="" />
					</div>
				</div>
			</div>
			<p class="Heuristica_PRIMUL_Semnat">Născut într-o mahala bucureșteană – zisă „groapa Cuţarida” – populată mai ales de muncitori de la CFR și STB, dar și de mici meseriași pauperi, locuitori cu ocupaţii fluctuante sau incerte etc., viitorul scriitor a copilărit într-o ambianţă socioculturală care avea să fie transfigurată cu vigoare expresivă în opera lui. Tatăl era Nicolae Barbu, tâmplar la Atelierele CFR Griviţa, pe când numele mamei nu a fost reţinut documentar; a circulat insistent, de-a lungul anilor, informaţia, neconfirmată oficial, că <span class="CharOverride-1">B.</span> ar fi fost fiul scriitorului N. Crevedia, supoziţie căreia o scrisoare a acestuia către G. Călinescu, datată 1940 și publicată în 2012 îi conferă oarecare credibilitate. Din 1931 frecventează școala primară din Calea Griviţei, patronată de CFR, învaţă ulterior la Liceul „Aurel Vlaicu”, la Institutul Schewitz-Thyérin și la Liceul „Marele Voievod Mihai”, unde urmează ultimele două clase și în 1943 își ia bacalaureatul. Devine – se pare că la dorinţa părinţilor care, probabil, se gândeau să-l protejeze, îndreptându-l spre o carieră „sigură” și să-i asigure amânarea de la trimiterea pe front – elev al Școlii de Ofiţeri de Jandarmi din București, înscriindu-se și la Facultatea de Drept a Universităţii bucureștene. În septembrie 1945 se retrage de la Școala de Ofiţeri, înscriindu-se la Facultatea de Litere, unde se clasează întâiul la concursul de admitere, tema lucrării de concurs fiind <span class="CharOverride-2">Solidaritatea și limita datoriei faţă de natură și oameni</span>. Imboldul de a scrie a fost resimţit de <span class="CharOverride-1">B.</span> de la o vârstă fragedă, în anii 1941–1945 înregistrându-se primele lui colaborări la revistele „Epigrama”, „Gluma”, „Păcală” și „Veselia”, unde folosește pseudonimele Eugen Rabé si Eugen Baraba. Ulterior perseverează și ajunge să facă gazetărie „adevărată”. Frecventează cenaclul de pe lângă ziarul „Fapta”, condus de Mircea Damian, și ședinţele grupului literar București. Din 1946 este prezent, regulat și consistent, în „Fapta”, unde e de înregistrat debutul său semnificativ. Participă, în 1946–1947, la ședinţe ale cenaclului Sburătorul, condus în acești ani de Șerban Cioculescu și Vladimir Streinu, unde citește un fragment din viitorul roman <span class="CharOverride-2">Groapa</span>, la care începuse să lucreze. Între timp, în paralel cu activitatea gazetărească la diferite reviste și ziare din Capitală (unde publică reportaj, impresii de călătorie, pamflet, cronici literare și cronici sportive, dar și fragmente de romane, nuvele, schiţe, continuând, pe altă parte, să lucreze intens la șlefuirea romanului <span class="CharOverride-2">Groapa</span>), are o existenţă marcată de privaţiuni și se vede silit să practice meserii sau să aibă ocupaţii diverse. În 1949 părăsește cursurile Facultăţii de Litere; după cum a explicat mai târziu, gestul său pare-se că a fost determinat de înlăturarea lui G. Călinescu de la catedră. Rămas cu studiile neterminate, <span class="CharOverride-1">B.</span> avea să-și completeze bagajul cultural prin eforturi neobosite – impresionante prin amploare – de autodidact nesăţios. În 1950 găsește o slujbă de corector la Întreprinderea Poligrafică nr. 1 din București. Totodată, pasionat de sport (fotbal, rugby), el însuși jucător de fotbal și antrenor, menţine contacte cu lumea sportivilor. Din 1955, remarcat de Paul Georgescu, colaborează la „Gazeta literară” ca reporter special. Tot în 1955 „Viaţa românească” îi publică nuvela <span class="CharOverride-2">Munca de jos</span>, care e reluată în volumul <span class="CharOverride-2">Gloaba</span>, apărut în același an și care constituie debutul editorial al lui <span class="CharOverride-1">B.</span> După debut, de-a lungul a aproape patru decenii, scriitorul avea să publice peste patruzeci de volume, aparţinând unei diversităţi de genuri (roman, nuvelistică, reportaj, publicistică, jurnal, poezie, teatru, eseu, critică și istorie literară, comentariu și cronică sportivă etc.), vădind ambiţia realizării unei opere enciclopedice. Fapt este că s-a exprimat, cu rezultate de nivel diferit, în toate genurile literare – scrie și piese de teatru, precum <span class="CharOverride-2">Sfântul</span>, <span class="CharOverride-2">Să nu-ţi faci prăvălie cu scară</span>, <span class="CharOverride-2">Labyrintul</span> ș.a., ori exersează versul, cum se vede în <span class="CharOverride-2">Osânda soarelui </span>(1968) –, dar își manifestă talentul și în gazetărie sau semnează traduceri, realizate îndeobște în colaborare, din câţiva mari prozatori (Thomas Mann, William Faulkner, Panait Istrati). A dobândit succes și notorietate și în alte ipostaze, de pildă ca prolific scenarist: a semnat, uneori în colaborare cu alţi autori, de pildă cu Nicolae Paul Mihail, peste douăzeci de scenarii pentru filme de lung metraj sau pentru seriale de tele&#173;viziune, de regulă filme de aventuri sau come&#173;dii, de mare succes popular, dintre care notorii sunt cele două serii avându-i ca protagoniști pe haiducul Șaptecai și pe revoluţionarul Mărgelatu (interpretaţi de Florin Piersic), dar și drame, precum și ecranizarea romanului călinescian <span class="CharOverride-2">Bietul Ioanide</span>. Critica a validat excelenţa ipostazei lui de prozator, în celelalte domenii în care s-a manifestat <span class="CharOverride-1">B.</span> fiind cotat fie ca un autor notabil sau acceptabil, fie ca un diletant îndrăzneţ și pătimaș, ba chiar ca un poligraf incontinent și pretenţios. Evenimentele importante ale carierei sale literare au fost reprezentate de publicarea romanelor <span class="CharOverride-2">Groapa</span> (1957), <span class="CharOverride-2">Princepele</span> (1969) și <span class="CharOverride-2">Săptămâna nebunilor</span> (1981). Ca publicist și gazetar – dar și ca scriitor – colaborează, de-a lungul anilor, la  mai toate revistele importante din epocă, între care „Gazeta literară”, „Contem&#173;poranul”, „România literară”, „Steaua”, „Suplimentul literar-artistic al «Scânteii tineretului»” ș.a., e foarte activ la revistele pe care le-a condus – „Luceafărul”, „Săptămâna culturală a Capitalei” – și la numeroase ziare. În 1962 <span class="CharOverride-1">B.</span> este numit redactor-șef la „Lucea&#173;fărul”, publicaţie destinată promovării talentelor tinere, pe care – păstrându-i deschiderea către tineret – o transformă într-o revistă de atitudine și polemică. În ianuarie 1963 se deschide cenaclul „Nicolae Labiș” al revistei „Luceafărul”, condus de <span class="CharOverride-1">B.</span>, la care participă mulţi poeţi ai tinerelor generaţii, afirmaţi ulterior ca poeţi importanţi; producţii ale participanţilor sunt publicate în revistă și în colecţia „Luceafărul” a Editurii pentru Literatură. În 1968, după numeroase po&#173;lemici duse cu alte publicaţii, într-un climat în care era dezavuat de o parte notabilă a opiniei scriitoricești, <span class="CharOverride-1">B.</span> părăsește prin demisie conducerea revistei „Luceafărul”. Tot în 1968 <span class="CharOverride-1">B.</span> nu a mai fost ales în conducerea Uniunii Scriitorilor, din care, până atunci, făcuse parte. În perioada următoare scriitorul se află tot mai mult în graţiile oficialităţii, dar, pe altă parte, e tot mai detestat de confraţi. În 1969 este ales membru al Comitetului Central al Partidului Comunist Român. În 1974 este ales membru corespondent al Academiei Republicii Socialiste Ro&#173;mânia. Devine, în 1975, deputat în Marea Adunare Na&#173;ţională. Este numit în 1970 redactor-șef al publicaţiei „Săptămâna culturală a Capitalei”, pe care o transformă dintr-un buletin de informare asupra programului spectacolelor într-o revistă agresivă, declanșatoare și întreţinătoare de violente polemici, devenind treptat un oficios al puterii ceaușiste în etapa naţionalistă a ideologiei acesteia şi fiind practic principalul organ de presă al grupării protocroniste din viaţa cultural-literară a ţării. Revistei îi sunt tolerate<span class="CharOverride-1"> </span>practici de regulă interzise în publicaţiile vremii, dar proprii presei de scandal (violenţa tonului, excesul pamfletar, calomnia și insulta etc.); în paginile ei sunt atacaţi cu vehemenţă scriitori neagreaţi de oficialitate, dar și personalităţi tăgăduite post mortem pentru ideologia lor cultural-literară, ca E. Lovinescu, iar unii sunt denunţaţi public ca dușmani ai ţării, trădători, vânduţi străinătăţii, complici ai postului radiofonic Europa Liberă ș.a.m.d., astfel încât publicaţia ajunge să fie percepută nu doar ca un organ de control ideologic, depășind, în materie de radicalitate a exprimării, anumite limite și restricţii pe care nu le încălca nici chiar presa „de partid”, ci și ca un fel de anexă a Securităţii. „Săptămâna culturală a Capitalei” avea să dispară pur și simplu imediat după 22 decembrie 1989. În anii ’70–’80 <span class="CharOverride-1">B</span>. era, în obștea scriitoricească, un personaj temut și, în general, detestat. Se vorbea de existenţa „grupului lui <span class="CharOverride-1">B.</span>”, adversar al altor grupuri informale, europenizante și moderniste, în principal al aceluia coagulat în jurul redacţiei de la „România literară”. <span class="CharOverride-1">B.</span> însuși a stârnit și întreţinut cu perseverenţă, din orgoliu și din aspiraţia la monopolizarea gloriei literare, adversităţi și rivalităţi cu scriitori importanţi, precum Marin Preda, pe care l-a atacat constant. A fost el însuși ţinta unor atacuri din partea confraţilor. A circulat, astfel, zvonul răuvoitor că romanul <span class="CharOverride-2">Groapa</span> ar fi fost scris de fapt de altcineva, aserţiune rămasă în stadiul de calomnie. După apariţia romanului <span class="CharOverride-2">Princepele</span> a fost acuzat (între alţii, de Fănuș Neagu) că ar fi inclus în acesta fragmente de text ale altor autori fără a semnala explicit procedeul. Acuzaţii mai grave, de plagiat, au fost suscitate de apariţia volumului al III-lea al romanului („cine-romanului”, conform precizării auctoriale) <span class="CharOverride-2">Incognito</span>, la sfârșitul anului 1978, în textul căruia au fost depistate preluări consistente – nesemnalate ca fiind citate – din opere ale altor autori. În revista „Ramuri” din decembrie 1978 Marin Sorescu, fără să formuleze acuzaţia de plagiat, o sugera la modul aluziv („Eugen Barbu ori a moștenit o mare bibliotecă, ori cineva i-a împrumutat un important transport de cărţi și i le cere înapoi”). După câteva zile, într-un interviu publicat în „Flacăra”, <span class="CharOverride-1">B</span>. tratează pe larg, parcă în mod preventiv, problematica plagiatului. Discuţia este reluată de Nicolae Manolescu în „România literară” din 11 ianuarie 1979. Criticul demontează aserţiunea „romanului-colaj”, invocată de prozator, și incriminează procedeele de „transcriere” și „conspectare” a unui număr mare de pagini din cărţi semnate de Konstantin Paustovski, Ilya Ehrenburg ș.a. Biroul Uniunii Scriitorilor hotărăște la 17 ianuarie înfiinţarea unei comisii alcătuite din Dan Hăulică, Al. Piru, Eugen Simion și Mircea Zaciu, care să ofere o expertiză a cazului. La 21 februarie 1979 Consiliul Uniunii Scriitorilor ia în discuţie concluziile comisiei și a doua zi dă publicităţii un comunicat prin care dezavuează „procedeul plagiatului folosit de Eugen Barbu în volumul III al romanului <span class="CharOverride-2">Incognito</span>, procedeu contrar normelor profesionale și morale, incompatibil cu principiile eticii și echităţii scriitoricești”. Dezbaterea avea să continue în presă; <span class="CharOverride-1">B</span>. invoca, în apărarea sa, avertismentul pe care-l inserase în primul volum al romanului („Ca material documentar, autorul a folosit diverse texte din diverse publicaţii, cărţi: apărute la noi sau în alte ţări, de autori mai mult sau mai puţin cunoscuţi, din dorinţa de a da autenticitate faptelor descrise. Cititorul poate recunoaște cu ușurinţă acele scurte fragmente”) și anunţa că va include, în volumul al IV-lea al romanului, bibliografia detaliată a materialului documentar folosit. În semn de protest faţă de modul în care a fost discutată acuzaţia de plagiat, <span class="CharOverride-1">B.</span> a procedat, după cum o atestă un document publicat în <span class="CharOverride-2">Cartea albă a Securităţii</span>, la următoarele gesturi: „depunerea la Uniunea Scrii&#173;torilor a tuturor decoraţiilor și distincţiilor primite de-a lungul vremii; predarea cererii de demisie din funcţia de redactor-șef al revistei «Săptămâna» la Comitetul de Partid al Municipiului București; depunerea la Comitetul de Partid al Uniunii Scriitorilor a carnetului său de partid; predarea la CC al PCR a legitimaţiei de membru al acestui for; predarea la Marea Adunare Naţională a mandatului său de deputat; depunerea la pașapoarte a unui plic în care se solicită expatrierea; predarea la Academie a însemnelor de membru al acestui for”, gesturi pe care însă avea să le retracteze în urma unei audienţe la Nicolae Ceaușescu, când va fi fost, fără îndoială, asigurat că rămâne în graţiile puterii. Ulterior și romanul <span class="CharOverride-2">Săptămâna nebunilor </span>a fost acuzat de criti&#173;cul Mircea Iorgulescu de împrumuturi literale ne&#173;semna&#173;late. În perioada postdecembristă, în mai 1990, <span class="CharOverride-1">B.</span> a înfiinţat, ca director, împreună cu Corneliu Vadim Tudor (redactor-șef), revista „România Mare”, în care au fost reluate – adaptate la noul context – demersurile și procedările publicistice practicate anterior în „Săptămâna culturală a Capitalei”. La 29 septembrie 1990 este exclus din Uniunea Scriitorilor, fiind invocat și cazul plagiatului constatat în 1979, dar și atitudinea adoptată de-a lungul anilor în sânul obștii scriitoricești. În vara lui 1991, la înfiinţarea Partidului România Mare, <span class="CharOverride-1">B.</span> devine prim-vicepreședinte, iar în 1992 deputat pe listele PRM. În timp a fost distins cu mai multe premii, între care Premiul Academiei RSR (1969) și Premiul Herder (1978). Receptarea și valorizarea operei lui <span class="CharOverride-1">B.</span> în posteritatea imediată e puternic afectată de imaginea detestată, abhorată a „personajului” din viaţa politico-culturală a ultimelor două decenii de dictatură. Aversiunea faţă de personaj blochează interesul faţă de opera pe care a dat-o ca scriitor. „Cazul” <span class="CharOverride-1">B.</span> pune la grea încercare necesara disociere a criteriului estetic de cele etice, biografice etc. &#9;<span class="Semnatura">N.Br.</span></p>
			<p class="Heuristica-BASE"><span class="CharOverride-1">B.</span> a scris mult, în toate genurile. A scris, în primul rând, câteva romane substanţiale – <span class="CharOverride-2">Groapa</span>,<span class="CharOverride-2"> Princepele</span>, <span class="CharOverride-2">Săptămâna nebunilor</span>, printre cele mai bune apărute la noi după război, a publicat, apoi, mai multe nuvele (<span class="CharOverride-2">Pe ploaie</span>,<span class="CharOverride-2"> Prânzul de duminică</span>,<span class="CharOverride-2"> Patru pești</span>)<span class="CharOverride-2"> </span>și alte fragmente epice (<span class="CharOverride-2">Domnișoara Aurica</span>,<span class="CharOverride-2"> Ziua unui pierde vară</span>,<span class="CharOverride-2"> Franzeluță</span>, <span class="CharOverride-2">Nuntă cu ighemonicon</span>, <span class="CharOverride-2">Smintirea jupâniţei Ruxandra</span> etc.) care reiau atmosfera și tipologia din <span class="CharOverride-2">Groapa</span> și <span class="CharOverride-2">Princepele.</span> Este, apoi, literatura sa confesivă <span class="CharOverride-2">– Jurnal </span>(1966),<span class="CharOverride-2"> Caietele Princepelui </span>(I–VII, 1972–1981), șocantă de multe ori, interesantă oricum. Ea reproduce cronologia fragmentară a unui prozator nervos, subiectiv, hotărât să facă din viaţa lui, cum mărturisește, o capodoperă. Modestia îi pare a fi creată pentru proști („așa cum păpădia există pentru porci”), modelele, miturile, canoanele în artă îi par suspecte și, de multe ori, le contestă vehement. „Nu se împacă” de aceea cu Shakespeare și, citind convorbirile lui Goethe cu Eckermann, descoperă că geniul ascunde un farseur. Proza lui Charles Dickens îi pare „cam minoră”, <span class="CharOverride-2">Fraţii Karamazov</span> de F.M. Dotoievski nu-i mai dezvăluie, la o nouă lectură, mare lucru („conflict stufos”), Noul Roman francez (Michel Butor, Nathalie Sarraute) este taxat cu maximă cruzime: „o mizerie fără cap și coadă”. Citește <span class="CharOverride-2">Les Gommes</span>, romanul lui Alain Robbe-Grillet, în avionul spre Boston și, enervându-l la culme, aruncă preţioasa maculatură. Literatura, în genere, îi trezește suspiciuni („gen ușor și neprofund”), iar literatura română îl indignează, în particular. <span class="CharOverride-1">B.</span> n-a avut o copilărie frumoasă și, începând să scrie, promite să sfâșie toate clișeele edulcorante și să ajungă la inima adevărului, care nu-i deloc o oază de sublim: „Simt tot mai mult nevoia să scriu despre ce e urât și murdar în viaţă, ca o pedeapsă a ceea ce a fost urât și murdar în viaţa mea...”. Nu-i plac nici gazetarii epocii și, în genere, adolescentul are o mare poftă de răfuială: „mi se face frică de ceea ce voi deveni...”. Școlar fiind, spune în <span class="CharOverride-2">Jurnal,</span> are sentimentul că este urât de profesori și trage o primă concluzie: „Totdeauna am inspirat ori ură, ori dragoste, un sentiment de mijloc nu mi-a fost îngăduit...”. Adolescentul rebel vrea să fie un învingător și, citind un roman, află că drumul învingătorului este înainte, „chiar dacă ar călca peste cadavre”. Îi place ideea şi o ia ca punct de reper. În tinereţe este atras de romanul de idei, apoi se răzgândește și optează pentru alte formule. Aldous Huxley îl face să caște, analiza psihologică nu-i pare mare lucru. Într-un rând (<span class="CharOverride-2">Romanul si problemele sale actuale</span>, 1964) mărturisește că formula romanului de analiză psihologică i se pare depășită. Face gazetărie la „Fapta”, ziarul lui Mircea Damian, și lucrează în acest răstimp la <span class="CharOverride-2">Groapa</span>, care urma să aibă, după spusele autorului, douăsprezece variante. Romanul circulă în unele medii literare în manuscris și va fi publicat abia după un deceniu. Mai înainte autorul atrăsese atenţia cu trei volume pe teme sportive, romanele<span class="CharOverride-2"> Balonul e rotund</span> și <span class="CharOverride-2">Unsprezece</span>,<span class="CharOverride-2"> </span>nuvela <span class="CharOverride-2">Tripleta de aur</span>, toate apărute în 1956, nesemnificative estetic. De altfel, va face multă vreme cronică sportivă și, alături de Fănuș Neagu, Ion Băieșu, Teodor Mazilu, va apropia literatura de acest joc agonic (fotbalul), ignorat îndeobşte de generaţiile anterioare de scriitori. Apariţia <span class="CharOverride-2">Groapei</span> va stârni un scandal de presă și va impune, în fapt, talentul scriitorului. I se reproșează naturalismul, tendinţa de a răscoli „drojdii sociale tari”, „moravuri de senzaţional”, atracţia pentru indivizi „în care colcăie instinctele primare”, ceea ce ar constitui o mare primejdie umană și socială. Alţi comentatori îi contestă „perspectiva socială, morală și intelectuală” și îl învinuiesc pe prozator că nu are o concepţie justă, iar personajele sale nu au conștiinţa stării lor maladive. Critica literară autentică a corectat, ulterior, aceste opinii elementare. Prozatorul însuși a răspuns, zicând că detractorii lui confundă trivialul cu actul natural, cruzimea realismului cu zolismul. Ceea ce este corect. Ulterior prozatorul publică alte romane <span class="CharOverride-2">– Șoseaua Nordului </span>(1959), <span class="CharOverride-2">Facerea lumii</span> (1964), volumul de nuvele <span class="CharOverride-2">Prânzul de duminică</span> (1962), cărţi de reportaje, un jurnal intim, volumul <span class="CharOverride-2">Teatru</span> (1968), colaje, pamflete (<span class="CharOverride-2">Măștile lui Goethe</span>,<span class="CharOverride-2"> </span>1967), scenarii de film, o istorie subiectivă, polemică a literaturii române contemporane (I, 1975), care irită lumea irascibilă prin definiţie a scriitorilor, îi apar romanele <span class="CharOverride-2">Princepele</span>,<span class="CharOverride-2"> Incognito</span>, <span class="CharOverride-2">Săptămâna nebunilor</span> ș.a., anunţă noi proiecte, poartă în chip curent polemici cu adversarii săi (cel mai des vizat este Marin Preda) în revistele pe care le conduce. În fine, este în tot ce scrie <span class="CharOverride-1">B.</span> o impacienţă, o iritare perpetuă, o continuă impresie că autorul trăiește sub stare de asediu. Acuzaţia de plagiat din 1979 a provocat divorţul total cu viaţa literară sau, mai exact, cu o bună parte a ei. Un conflict care a marcat destinul acestui remarcabil talent epic, rău gestionat, risipit într-o puzderie de iniţiative culturale, inegal, nedrept de multe ori faţă de alţii.</p>
			<p class="Heuristica-BASE"><span class="CharOverride-2">Șoseaua Nordului</span> și <span class="CharOverride-2">Facerea lumii</span> sunt romane politice iremediabil marcate de ideologia epocii, iar artistic se situează sub posibilităţile de creaţie ale autorului. <span class="CharOverride-2">Groapa</span>,<span class="CharOverride-2"> Princepele</span>,<span class="CharOverride-2"> Săptămâna nebunilor</span> sunt, în schimb, proze substanţiale. <span class="CharOverride-2">Groapa</span> este în felul lui un punct de reper într-o literatură în care periferia marilor aglomerări urbane moderne a stimulat mai ales proza lirică. <span class="CharOverride-1">B.</span> vine cu altă viziune, infinit mai crudă și mai modernă, și cu un stil epic de o excepţională forţă de sugestie, anunţând un mare prozator în linia neorealismului european postbelic, ilustrat mai ales de italieni: pitorescul lumii marginale, violenţa ca stil de existenţă, pasiunile oamenilor mici, în fine, poezia unei vieţi fără poezie. Faţă de Carol Ardeleanu, Sărmanul Klopștock, G.M. Zamfirescu, prozatori sentimentali ai bălţatei mahalale balcanice, diferenţa în <span class="CharOverride-2">Groapa</span> este enormă. <span class="CharOverride-1">B.</span> vorbește despre gunoieri, sifonari, cărămidari, parlagii, bidinărese, tramvaiști, hoţi, negustori, cârciumari aflaţi în faza acumulării sălbatice, fără să idealizeze această lume de adunătură. El continuă mai degrabă linia prozei lui Nicolae Filimon și Ion Ghica decât pe aceea a prozei balcanice lirice. Stere, cârciumarul, vrea să facă avere și pune toată priceperea sa în acest scop. O ambiţie, s-a spus, balzaciană într-un mediu impur, Cuțarida. Este cronotopul lui <span class="CharOverride-1">B.</span>, ţara imaginară de care se va lega de aici înainte numele său de prozator. Stere se căsătorește cu Lina, fata timidă și refractară a unui dogar. Îndrăgostită la început de un băiat din cartier, ea nu privește cu ochi buni pe aprigul și grosolanul cârciumar. Măritată, devine o pricepută și nemiloasă negustoreasă. Nunta în această lume cu mentalităţi fruste este un spectacol în care tradiţiile rurale se combină cu obiceiurile mai noi ale mahalalei urbane: venirea rudelor, binecuvântarea mirilor la biserică, drumul la fotograf, trecerea miresei peste prag, masa opulentă și lungă, prezentarea zestrei, proba virginităţii, glumele deocheate ale femeilor ajunse la vârsta canonică, elegia mamei care-și pierde fiica, toate sunt înfăţișate de un prozator care vede repede și notează scurt. El are predilecţie pentru viziunile panoramice, este un prozator prin excelenţă al spaţiilor aglomerate, un observator nemilos al răului social.  „Gunoierii” din Cuțarida sunt niște „drăngălăi” veniţi de la ţară, tăcuţi, răbdători și, la nevoie, crânceni, doborâţi în cele din urmă de mizerie și alcool. Marin Pisică e parlagiu și visează să stea de vorbă cu Iisus pentru a-i cere o înfrăţire universală. Bică-Jumătate este un brutar cărpănos și, când moare, femeile din mahala împiedică înmormântarea lui. Mielu, ucenicul, îi cere bani cu împrumut și, refuzat, înnebunește. Grigore, gunoier, privește filosofic întemeierea acestei lumi pestriţe și așteaptă calm trecerea anotimpurilor. „Manglitorii” din banda lui Bozoncea se luptă pentru femei și pentru putere, iar Paraschiv, ucenicul, câștigă. Acesta urăște omul, în genere, și, dacă ar putea, ar trage cu pușca în Dumnezeu. „Lumea asta este o hazna, Treanţă, mie omul mi-e dușman”, spune el bătrânului Gheorghe, hoţ sentimental. Paraschiv este ambiţiosul sincronizat cu brutalitatea istoriei moderne. Este de observat că romanul, constituit din fragmente prinse „de cârlige”, cum a explicat autorul, impune nu atât personaje individualizate, cât o tipologie colectivă, amestec de lumină, pasionalitate violentă și mizerie sălbatică. Criticii literari n-au exagerat prea mult când au apropiat-o, ţinând cont de viziunea și culoarea limbajului, de <span class="CharOverride-2">Flori de mucigai</span> (Tudor Arghezi) și de <span class="CharOverride-2">Cântice ţigănești </span>(Miron Radu Paraschivescu).<span class="CharOverride-2"> Facerea lumii </span>este un roman politic sau, cu o formulă din epocă, un roman de producţie mai bine scris decât altele din această categorie, fără a fi însă viabil estetic în totalitate. Autorul îl crede, totuşi, superior estetic romanului <span class="CharOverride-2">Groapa.</span> Nara&#173;ţiunea, cu multe pagini schematice, conformiste, nu confirmă însă această părere. Este drept că, raportându-le la proza din epocă, personajele lui <span class="CharOverride-1">B.</span> au mai multă pregnanţă și, în interiorul schemei ideologice, romancierul încearcă să fixeze câteva caractere. Acestea sunt determinate, înainte de orice, de ceea ce s-ar putea numi morala puterii. Filipache este un comunist onest care, ajuns la putere (director de fabrică), sacrifică viaţa personală în favoarea idealului politic. Anghel, ucenicul său, este un carierist fără scrupule ieșit din mediul mahalalei. Frustrat, îl calomniază pe destoinicul Filipache. Eva, fiica lui Filipache se îndrăgostește de un tânăr revoluţionar – un fanatic al acţiunii, ca Pavel Korceaghin – și eșuează, în cele din urmă, în braţele lui Manicatide, proprietar de cai de curse, tip brutal și mitoman, speţă de <span class="CharOverride-2">maquereau</span> bucureștean. Este, aici, un posibil personaj de roman care s-ar fi putut impune în literatura română: tipul femeii lucide, animată de dorinţa de a face o mare carieră artistică, complexată, cu un sentiment puternic al ratării, în fine, Eva este femeia fără noroc în luptă cu fatalităţile existenţei. Notabilă este, și în <span class="CharOverride-2">Facerea lumii,</span> pictura străzii. Prozatorul știe să prindă mișcarea dezordonată a mulţimii, culorile bălţate ale cartierelor mărginașe, poezia lucrurilor degradate, accentele de umanitate ale oamenilor mici și necăjiţi. Când nu intervine schema politică reducţionistă și prejudecata psihologiei de clasă, ca în <span class="CharOverride-2">Şoseaua Nordului</span>, proza aceasta directă, agresivă, deloc obedientă faţă de convenţiile literaturii „cu ştaif” – cum îi zice autorul – poate atinge valori superioare estetic. Dar exceptând <span class="CharOverride-2">Groapa</span>, o parte din nuvele, <span class="CharOverride-2">Princepele</span> și, în bună parte, <span class="CharOverride-2">Săptămâna nebunilor</span>, naraţiunile nu sunt până la capăt bine construite. Prozatorul dă impresia că se zorește, face colaje, introduce reportaje, scrise probabil anterior, lăţește descripţiile panoramice, cu un cuvânt nu are răbdare să-și termine scenariul epic. Lucrează atent pe bucăţi pe care le introduce, apoi, într-o schemă cu multe goluri. Și, cum golurile trebuie umplute, prozatorul evadează din subiect, deschide paranteze, inventează episoade fără legătură organică între ele. Este cazul romanului <span class="CharOverride-2">Ianus,</span> apărut în 1993, după moartea scriitorului. O sută cincizeci de pagini sunt aici bune, dense, cu fragmente admirabile (descrieri succesive ale cromaticii marine), cu o intrigă nouă în proza autorului, pagini care atestă ceea ce comentatorii săi au numit imaginaţia senzorială, toate scrise cu o mare libertate de spirit. Vin, apoi, alte capitole plasate în Elveţia, la Londra, Paris, în America de Sud etc. Naratorul – un arhitect care a stat la închisoare din cauza unei expoziţii cu „greșeli” ideologice – circulă peste tot și povestește iniţiativele sale erotice, descrie (inspirat) orașele pe care le vizitează, face reflecţii despre starea morală a lumii, ia masa cu prietenii și, după bunul obicei al prozatorului realist, înfăţișează expert gastronomia specifică locului. Impresia de improvizaţie, de colaj, de inconsistenţă epică nu poate fi însă îndepărtată la lectură, cu toată verva reporterului care știe să vadă elementul de surpriză într-un tablou. <span class="CharOverride-1">B.</span> iese din perimetrul uman care-i consacrase talentul, iese și din epoca fanariotă în care se refugiase, pentru a scrie un roman de actualitate, o proză acidă, cu referinţe directe la oamenii politici ai vremii, cu multe aluzii la evenimente și personalităţi dintr-un motiv sau altul nenumite. Roman politic și pentru că are ca temă esenţială destinul creatorului în cadrul unui sistem totalitar. Și cum politicul angajează morala indivizilor, <span class="CharOverride-1">B.</span> scrie și un roman de moravuri, ceea ce înseamnă portrete, pamflete, reflecţii despre viaţa nomenclaturii, însemnări critice despre justiţie și lașitate. Îl scrie cu furia și intransigenţa omului păcălit. Omul care a intrat în sistem, l-a servit și apoi i-a căzut victimă. <span class="CharOverride-2">Ianus</span> debutează cu prezentarea unei ședinţe solemne, aceea în care „Reformatorul” denunţă cultul personalităţii „Mustăciosului” (I.V. Stalin, desigur). Scenă epică bună: portretele ipochimenilor (vechii și noii activiști), atmosfera solemnă, „spaima bestială” care este în spatele discursurilor, proaspetele acte de lașitate etc. Un „Bizanţ fictiv”, zice naratorul care asistă la acest spectacol în care frica și ipocrizia colaborează intens. În proza lui <span class="CharOverride-1">B.</span> naratorul este secondat mereu de un pamfletar redutabil și de un portretist vitriolant. Ieșit din ședinţă, naratorul evadează în istorie. Propria istorie. Povestește, altfel zis, viaţa lui de tânăr intelectual boem într-un București postbelic suprarealist. Viaţă aventuroasă marcată de femei bizare, de beţii crâncene și de discuţii interminabile cu amicii, de colind prin expoziţii. Colecţia de femei a naratorului cuprinde toate tipurile, de la femeia aşa-zis culturală, sterilă și vicioasă, la mahalagioaicele grase și sentimentale. Însă experienţele sunt, de regulă, triste. Femeile dispar, se căsătoresc bine sau eșuează în profesiuni modeste. <span class="CharOverride-2">Ianus</span> rămâne o bună proză de tip gazetăresc, pitorească, acidă, sufocată, mai ales în partea a doua, de reportaj. </p>
			<p class="Heuristica-BASE">Al doilea punct de rezistenţă în opera lui <span class="CharOverride-1">B.</span>, proza istorică și parabolică <span class="CharOverride-2">Princepele,</span> este „fructul unei mânii prelungite”, ca și <span class="CharOverride-2">Groapa,</span> sinteza unei epoci (epoca fanariotă), un basm și o scriere lirică, în fine, emblema unui fenomen moral: dualitatea caracterului uman („Construcţia și Distrugerea, Răul și Binele, Ideal și Nonideal, Sacrificiu și Nepăsare”). Cartea, începută sub forma unei nuvele prin 1962 și, reluată, amplificată, a fost publicată după alţi șapte ani. Este o parabolă în stilul pe care îl folosesc mulţi scriitori moderni, de la Ernst Jünger la Marguerite Yourcenar: o fabulă despre putere și destin, o construcţie barocă, fastuoasă, cu punct de plecare în <span class="CharOverride-2">Craii de Curtea-Veche </span>de Mateiu I. Caragiale<span class="CharOverride-2">.</span> Unii comentatori au văzut în ea un dialog platonician și chiar „un dialog dictatorial”, ceea ce este o bizarerie pentru că dialogul presupune o minimă posibilitate de comunicare. <span class="CharOverride-2">Princepele</span> este mai degrabă o carte polemică, un lung pamflet, cu momente de meditaţie și descrieri somptuoase și crude, o proză, în fine, de atmosferă în care memorabile sunt scenele de streche colectivă: petrecerea invertirilor la hanul numit „La Norocul Cailor”, răscoala năimiţilor de la Curtea Veche, desfrâul tălănițelor din puturoasele cârciumi bucureștene etc. Capacitatea prozatorului de a fotografia mediile caleidoscopice se verifică și aici, unde este o lume de adunătură peninsulară, dregători venetici, boieri de neam scăpătaţi, „prinţese” și „baronese” cu titluri traficate, femei, altminteri, de o amoralitate scandaloasă. Una se lasă răstignită în iarbă de patru căldărari, alta (baroneasa Buller) se drăgostește cu băieșiţele, o Ruxandra Florescu se ţine cu câinii, în timpul molimei de ciumă virtuţile înaltelor dame nord-dunărene cedează. Prozatorul are predilecţie pentru aceste medii în care luxul și spurcăciunea excelează, are și talentul, remarcabil, de a le fixa într-un limbaj pe care în bună măsură îl fabrică (uneori cu improprietăţi vizibile) din documentele de epocă. Parabola propriu-zisă are câteva puncte de reper. Este, întâi, Princepele, personaj-sinteză, omul puterii într-o lume în care totul se vinde și se cumpără. El unește subtilităţile, duplicităţile „principelui” de Renaștere, așa cum le-a prezentat Machiavelli, cu vicleniile, cruzimile omului ieșit din Fanar. E un despot luminat în variantă răsăriteană, suferă de „melanholie”, dar, la nevoie, când puterea îi este ameninţată, lasă deoparte subtilităţile și reprimă cu brutalitate. Al doilea element în această ecuaţie a puterii în variantă dunăreană este messerul Ottaviano, consilierul Princepelui. Tip clasic de intrigant format la școala lui Machiavelli și adaptat la moravurile locului. E chiromant și cabalist, circulă prin lume însoţit de sfere armilare, planisfere,<span class="CharOverride-2"> </span>orgi de lemn și retorte. Îndeamnă pe omul puterii să construiască în spirit<span class="CharOverride-2"> </span>și, în acest sens, iniţiază proiecte de opere grandioase (aluzie străvezie la ceea ce se întâmplă în epoca în care trăiește prozatorul). Messerul este, cum era de așteptat, infidel, trădează ușor și este pedepsit. Opus lui, în morala naraţiunii, Ion Valahul, simbol al înţelepciunii și demnităţii populare. Epic vorbind, personajul din urmă nu are însă consistenţă. Romanul se încheie cu uciderea Princepelui de către trimisul Sultanului, în timp ce în Bucureștiul mizerabil se pregătește să intre alt princepe, însoţit, bineînţeles, de alt messer. Istoria se repetă, mecanismele puterii continuă să funcţioneze cu alţi actori și, mai totdeauna, cu aceleași efecte. Haricleea, soţia Princepelui decapitat, se pregătește să lupte pentru a-și aduce fiul pe tron, trecând, ca și Evanghelina, mama domnitorului cu trupul sfâșiat de câini, prin aceleași umilinţe. Parabola se încheie cu această morală și în această notă de pasionalitate de fast oriental și spurcăciune. <span class="CharOverride-2">Săptămâna nebunilor</span> este tot o parabolă, plasată în aceeași istorie (sfârșit de Ev Mediu răsăritean), cu deosebirea că prozatorul își plimbă protagonistul de la București la Veneţia. Mai exact, alternează naraţiunea în așa chip încât o scenă se petrece în Piaţa San Marco și în palatele situate pe canale, alta – de un realism brutal – are loc în capitala îngropată în troiene de zăpadă a Valahiei. Hrisant Hrisoscelu se întoarce, sărăcit, în Bucureşti, după ce tocase la Veneția averea proprie și, mai grav, banii „Miș&#173;cării”, aceea care voia să răstoarne stăpânirea otomană din Europa și să reinstaureze un împărat creștin la Bizanţ. Lucrurile se lămuresc cu greu, mai târziu,  autorul face mereu aluzii la „Trimisul” (omul „Mișcării”) care va apărea într-o zi pentru a cere socoteală lui Hrisant pentru trădarea lui, dar nu spune niciodată cu precizie ce este această „conspiraţie”, cine o conduce, în ce fel este organizată și care sunt scopurile ei. O propoziţie din chiar prima pagină pune cititorul în gardă; acolo este prezentat secretarul lui Hrisant Hrisoscelu, livonianul fără nume, trecut prin toate cancelariile europene, secret și duplicitar ca și messerul Ottaviano din <span class="CharOverride-2">Princepele</span>: „Ei sunt trimiși de cine știe cine și nu afli nici până la moarte ce anume urmăresc”. O propoziţie misterioasă. Romanul se încheie, deliberat, fără a o lămuri. Intriga, la acest nivel, este inesenţială în roman. Justifică doar starea de stenahorie în care s-a instalat Hrisant, complicată cu o filosofie de viaţă specific răsăriteană. Romanul trăiește estetic, ca și <span class="CharOverride-2">Princepele</span>, prin pictura moravurilor din cele două părţi ale Europei. Mai pregnantă, mai credibilă epic când este vorba de lumea valahă. Dar mai întâi elementele, puţine câte sunt, ale acţiunii: Hrisant revine însoţit de faima de a fi putred de bogat în București, într-o iarnă scitică; se închide în casă și răspândește zvonul că va organiza un mare carnaval pentru protipendada locală; este vizitat de Neranţula Mavrodin, femeie teribilă, complet amorală, cu care petrece o noapte de pomină, apoi de doi vechi prieteni, Ionică Greceanu și Vasilică Ghica, aristocraţi și colportori, care-l pun la curent cu intrigile Valahiei: cine pe cine a mai trădat, ce capete au căzut, ce isprăvi au mai făcut damele din înalta societate etc. La acest punct, proza, în genere statică, capătă ritmuri mai iuţi și, în stilul cunoscut din naraţiunile anterioare, faptele senzaţionale se îngrămădesc în pagină. O cohortă de femei teribile defilează: tinere și mai puţin tinere, nerușinate și fatale. Hrisant Hrisoscelu, obosit de o iubire eșuată (pentru Herula Lucrezia Vimercatti), primește inert aceste vești scandaloase și, în singurătatea palatului său, retrăiește aventura de la Veneţia cu Herula, în aceeași notă de poezie crepusculară, de rafinament al decăderii. Un topos care revine în literatura europeană, simbol al măreţiei, luxului și viciului. <span class="CharOverride-1">B.</span> aduce accentul polemic, simţul lui spe&#173;cial pentru derizoriu, dar și capacitatea, enormă, de a sugera atmosfera marilor comunităţi umane. Veneţia este locul unde se petrece. Orașul este el însuși o operă de artă care se scufundă, lent, dar ireversibil, invadat acum de turiști. Prozatorul român îl duce pe Hrisant într-o Veneţie de la sfârșitul medievalităţilor, un spaţiu luxuriant unde se pierd averile, înfloresc nu artele, ci pasiunile trecătoare și, mai ales, se conspiră. Hrisant se îndrăgostește de Herula, probabil grecoaică, femeie frumoasă, îndrăcită, combinativă, căsătorită cu un Vimercatti, nobil detracat și complice. O variantă italienească a „legăturilor primejdioase” cu actori balcanici. Îndrăgostit și răsăritean, aspirantul la tronul Bizanţului este o victimă ușoară. Risipește banii „Mișcării” și o părăsește pe Herula, care refuză să-l însoţească în incerta, îndepărtata Valahie. O istorie, așadar, de dragoste tristă și mai ales o prezentare aproape muzicală a peisajului veneţian. Prozatorul se dovedește a avea, la acest punct, un talent inepuizabil. Personajele sunt, în fapt, figuri secundare pe această imensă pânză. Hrisant este naivul străin căzut într-o lume specializată în intrigă. Ne&#173;statornicia curtezanei îi întărește sentimentul zădărniciei lumii. Idealist, angajat în tinereţe într-o conspiraţie universală, se lasă înfrânt de o pasiune nechibzuită. Trădează și trăiește cu teama că ora socotelilor va veni. Este, de altfel, ca personaj literar, tot atât de reușit ca și Princepele melancolic. Cu o notă în plus: boala lui este inerţia, stenahoria. Întors în Valahia, Hrisant trăiește vegetând ca un Oblomov cu mentalităţi fanariote; visul lui de tinereţe se spulberase, iar, acolo, la Veneţia, unde iubise și se ruinase, „ceva murise” în el. „Din el ieșise ispita” și în el se instalează, temeinic, nepăsarea și o teamă din ce în ce mai vagă. Femeile, pe care le iubise cu ardoare, îi sunt acum indiferente, puterea nu-l mai atrage, domnitorii se schimbă fără ca el să-i cunoască, moșiile se duc la creditori, slugile îl părăsesc, marea sărbătoare pe care o anunţase (carnavalul de „săptămâna nebunilor”) se tot amână până ce lumea lacomă de petrecere o uită. Romanul face cronica acestui sentiment de voluptuoasă pierdere de sine. Un personaj, din acest punct de vedere, original în literatura română, bogată în ariviști, visători, oameni inadaptabili, victime ale societăţii, cinici și mitocani sentimentali. Hrisant Hrisoscelu reprezintă varianta individului care își trăiește cu bucurie ratarea. Se retrage din lume, își contemplă fără panică singurătatea, rememorându-și o iubire păguboasă și violentă într-un peisaj de Renaștere târzie și medievalitate vicioasă. Din acest unghi, <span class="CharOverride-2">Săptămâna nebunilor</span> este o carte singulară în epica românească. O proză estetă, ușor manieristă, în stilul unui barochism balcanic, un barochism târziu, reinventat și cultivat într-o epocă în care proza merge spre alte modele. Când romanul european tinde să devină un metaroman și să se povestească pe sine, <span class="CharOverride-1">B.</span> se refugiază în istorie și în povestire, dă o mare extindere senzaţionalului, inventează o limbă și reabilitează descripţia printr-o infuzie masivă de pitoresc și livresc, amândouă cu oarecare ostentaţie. Descrip&#173;ţia nu mai este, în acest caz, un simplu instrument de a pregăti intrarea personajelor, ci un subiect estetic în sine, un exerciţiu superior de virtuozitate și răsfăţ lingvistic, pe urmele lui Ion Ghica (un posibil model). Propoziţiile înaintează acum mai lent, ca niște corăbii încărcate cu odoare de preţ pe un fluviu vast. Iată o primă imagine a Bucureștiului hibernal: „Trecuseră de mahalaua Scorţarului și se auzeau trosnind niște stejari în acel joc al fulgilor ce păreau o cometă despletită, umblând prin oraș de capul ei. Lămpile neamţului clipeau pe omăt și caii ungurești auzind nechezatul din grădina lui Meitani începură să dea semne de neliniște, nu mai ţineau trapul, trăgeau care încotro, și vizitiul începu să-i înjure și să-i biciuiască. […] Uite și biserica Sfântului Ion cu nava ei prelungă și turlișoare vărsate, uite și Bărăţia ce nu amorţise pentru că aici era un loc aglomerat unde mai mișunau mușteriii și muierile, șandaliii și pezevenghii, vânând vreun prost cu punga plină. În faţă, la Hanul lui Piper, două mârţoage se bălegau în zăpada proaspătă. Vizitiul chemă masalagiii sgribuliţi de frig sub șopron, aruncându-le un pumn de parale și aceștia, cu grătarele în spate ca niște cocoașe, aprinseră faclele și cârpele nămolite în păcură, alergând în faţa carozzei”. Vor urma alte picturi pe mătase, în culori groase, la fel de expresive, în concurenţă cu descrierile Veneţiei muribunde și sclipitoare. Resuscitând aceste vechi mijloace de seducţie epică, <span class="CharOverride-1">B.</span> reușește să creeze un spaţiu imaginar de care se va lega de aici înainte numele său, așa cum la debut se identificase cu acela din <span class="CharOverride-2">Groapa</span>, unde culorile sunt mai terne și mișcarea epică mai rapidă. </p>
			<p class="Heuristica_CITAT ParaOverride-3"><span class="CharOverride-4">Groapa</span> afirma un stilist creator de atmosferă, un prozator din fibra balcanicilor, fixat asupra mediilor sordide, venind să se atașeze unui lung șir de autori români, diferiţi ca formulă și valoare, ce evocaseră la rândul lor umanitatea declasată și tragică a periferiilor: Delavrancea (în câteva nuvele), Liviu Rebreanu (în <span class="CharOverride-4">Golanii</span>), G.M. Zamfirescu (romanele cunoscute), Stoian Gh. Tudor (<span class="CharOverride-4">Hotel Maidan</span>), Paul Daniel (<span class="CharOverride-4">Republica Barbă Rasă</span>) și atâţia alţii. Faţă de aceștia, Eugen Barbu este independent prin factura stilistică, dar consonant prin problematică și prin optica asupra lumii „de la margine”: duritatea raporturilor umane, „patima”, fondul sentimental subiacent etc. În felul acesta, cartea se așază la capătul unei serii, pe care o ilustrează remarcabil, nedepășind-o totuși, în chip substanţial, sub raportul viziunii generale.</p>
			<p class="Heuristica_CITAT ParaOverride-4"><span class="CharOverride-4">Princepele</span> se subsumează și ea unei tradiţii artistice bogat reprezentate în literatura anterioară: Filimon, Ghica, I.L. Caragiale (din <span class="CharOverride-4">Kir Ianulea</span>), Mateiu Caragiale etc., dar implică, mai subliniat decât <span class="CharOverride-4">Groapa</span>, o tentativă modernă. Neliniștile Princepelui, disperarea, viciul ca paleativ al urâtului, fascinaţia puterii – iată numai câteva din elementele unei problematici care trimite spre realităţi ale lumii de astăzi, turnând în tiparele naraţiunii de epocă un material permeabil climatului de idei contemporan. Cu voluptate neascunsă prozatorul se dăruie evocării pitorești, desfășoară imagini colorate intens, puternic animate, captivându-ne prin somptuoasa și via descriere a ceremoniilor de la Curtea fanariotă, a serbărilor și ritualurilor religioase, prin erudita înșirare de ranguri boierești și ecleziastice, prin inventarierea savantă a vestimentaţiei specifice, a mâncărurilor și băuturilor servite la impunătoarele banchete, totul cu simţ epic, integrat adică unei povestiri pline de sevă.</p>
			<p class="Heuristica_CITAT_semnat">GABRIEL DIMISIANU</p>
			<p class="Heuristica_CITAT">Eugen Barbu e un nuvelist de mijloace variate epice, psihologice și sociologice, strălucit evocator de medii și tipuri, chiar când acestea apar doar câteva clipe. Scriitorul are o excepţională memorie a lucrurilor și faptelor văzute sau auzite, observatorul știe să aleagă detaliul caracteristic, iar naratorul momentul semnificativ, în stare să creeze o atmosferă sau să dea viaţă unui tip.</p>
			<p class="Heuristica_CITAT_semnat">Al. Piru</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Gloaba</span>, București, 1955; <span class="CharOverride-2">Tripleta de aur</span>, București, 1956; <span class="CharOverride-2">Balonul e</span> <span class="CharOverride-2">rotund</span>, București, 1956; <span class="CharOverride-2">Unsprezece</span>, București, 1956; <span class="CharOverride-2">Pe-un picior de plai</span>, București, 1957; <span class="CharOverride-2">Groapa</span>, București, 1957; ed. București, 1982; <span class="CharOverride-2">Oaie și ai săi</span>, București, 1958; <span class="CharOverride-2">Patru condamnaţi la moarte</span>, București, 1959; <span class="CharOverride-2">Să nu-ţi</span> <span class="CharOverride-2">faci prăvălie cu scară</span>, București, 1959; <span class="CharOverride-2">Șoseaua Nordului</span>, București, 1959; ed. I–II, București, 1965–1967; <span class="CharOverride-2">Cât în șapte zile</span>, București, 1960; <span class="CharOverride-2">Tereza</span>, pref. Ov. S. Crohmălniceanu, București, 1961; <span class="CharOverride-2">Prânzul de duminică</span>, București, 1962; <span class="CharOverride-2">Facerea lumii</span>, București, 1964; <span class="CharOverride-2">Jurnal</span>, București, 1966; ed. 2, București, 2003; <span class="CharOverride-2">Atac în cer</span>, București, 1966; <span class="CharOverride-2">Măștile lui Goethe</span>, București, 1967; <span class="CharOverride-2">Labyrintul</span>, București, 1967; <span class="CharOverride-2">Osânda soarelui</span>, București, 1968; <span class="CharOverride-2">Vânzarea de frate</span>, București, 1968; <span class="CharOverride-2">Teatru</span>, București, 1968; <span class="CharOverride-2">Foamea de spaţiu</span>, București, 1969; <span class="CharOverride-2">Martiriul Sfântului Sebastian</span>, București, 1969; <span class="CharOverride-2">Princepele</span>, București, 1969; <span class="CharOverride-2">Jurnal în</span> <span class="CharOverride-2">China</span>, București, 1970; <span class="CharOverride-2">Cu o torţă alergând în faţa nopţii</span>, București, 1972; <span class="CharOverride-2">Caietele Princepelui</span>, vol. I, Cluj, 1972, vol. II–VII, București, 1973–1981; <span class="CharOverride-2">Războiul undelor</span> (în colaborare cu Nicolae Paul Mihail), București, 1974; <span class="CharOverride-2">Incognito</span>, I–IV, București, 1975–1980; <span class="CharOverride-2">Miresele</span>, București, 1975; <span class="CharOverride-2">O istorie polemică și antologică</span> <span class="CharOverride-2">a literaturii</span> <span class="CharOverride-2">române de la origini până în prezent</span>, vol. I: <span class="CharOverride-2">Poezia contemporană,</span> București, 1975; <span class="CharOverride-2">Săptămâna nebunilor</span>, București, 1981; <span class="CharOverride-2">Ianus</span>, București, 1993; <span class="CharOverride-2">Opere</span>,<span class="CharOverride-2"> </span>I–II, îngr. Mihai Ungheanu, pref. Eugen Simion, București, 2006. <span class="CharOverride-1">Traduceri:</span> William Faulkner, <span class="CharOverride-2">Nechemat în</span> <span class="CharOverride-2">ţărână</span>, pref. Radu Lupan, București, 1964 (în colaborare cu A.I. Deleanu), <span class="CharOverride-2">Cătunul</span>, București, 1967 (în colaborare cu A.I. Deleanu), <span class="CharOverride-2">Orașul</span>, București, 1967 (în colaborare cu A.I. Deleanu), <span class="CharOverride-2">Casa cu coloane</span>, București, 1968 (în colaborare cu A.I. Deleanu); J. B. Priestley, <span class="CharOverride-2">Fundătura îngerilor</span>, pref. Matei Călinescu București, 1964 (în colaborare cu A.I. Deleanu); Konstantin Simonov, <span class="CharOverride-2">Nimeni nu se</span> <span class="CharOverride-2">naște soldat</span>,<span class="CharOverride-2"> </span>I–II, București, 1966 (în colaborare cu Vladimir Cogan), <span class="CharOverride-2">Ultima vară</span>, I, București, 1974 (în colaborare cu Gr. Tatus); Thomas Mann, <span class="CharOverride-2">Doctor Faustus</span>, pref. Ion Ianoși, București, 1966 (în colaborare cu A.I. Deleanu); Panait Istrati, <span class="CharOverride-2">Opere alese – </span><span class="CharOverride-2">Œ</span><span class="CharOverride-2">uvres choisies</span>, ed. bilingvă, îngr. și pref. Al. Oprea, vol. I–VI, vol. VII–IX în colaborare, București, 1966–1984. </p>
			<p class="Heuristica___m_RPR"><span class="CharOverride-1">Repere bibliografice: </span>Georgescu, <span class="CharOverride-2">Încercări</span>, II, <span class="CharOverride-2">100–105</span>; Damian, <span class="CharOverride-2">Direcţii</span>, <span class="CharOverride-2">101–115</span>; Simion, <span class="CharOverride-2">Orientări</span>,<span class="CharOverride-2"> 250–259</span>; Ardeleanu, <span class="CharOverride-2">Însemnări</span>,<span class="CharOverride-2"> 74–99</span>; Regman, <span class="CharOverride-2">Cărţi</span>,<span class="CharOverride-2"> 58–62</span>; Dimisianu, <span class="CharOverride-2">Prozatori</span>,<span class="CharOverride-2"> 130–135</span>;<span class="CharOverride-2"> </span>Perpessicius, <span class="CharOverride-2">Lecturi</span>,<span class="CharOverride-2"> 415–431</span>;<span class="CharOverride-2"> </span>Vlad, <span class="CharOverride-2">Convergenţe</span>,<span class="CharOverride-2"> 271–275</span>;<span class="CharOverride-2"> </span>Andriescu, <span class="CharOverride-2">Disocieri</span>,<span class="CharOverride-2"> 242–250</span>;<span class="CharOverride-2"> </span>Tomuș, <span class="CharOverride-2">Răsfrângeri</span>,<span class="CharOverride-2"> 267–272</span>;<span class="CharOverride-2"> </span>Andriescu, <span class="CharOverride-2">Relief</span>,<span class="CharOverride-2"> 172–185</span>; <span class="CharOverride-2">Eugen Barbu interpretat de…</span>,<span class="CharOverride-2"> </span>îngr. și pref. Emil Manu,<span class="CharOverride-2"> </span>București, 1974; Tașcu, <span class="CharOverride-2">Incidenţe</span>,<span class="CharOverride-2"> 194–219</span>; Streinu, <span class="CharOverride-2">Pagini</span>, IV, <span class="CharOverride-2">263–265</span>; Ungureanu, <span class="CharOverride-2">Proză</span>,<span class="CharOverride-2"> 41–79</span>;<span class="CharOverride-2"> </span>Vlad,<span class="CharOverride-2"> Lectura</span>,<span class="CharOverride-2"> 242–248</span>; Ștefănescu, <span class="CharOverride-2">Preludiu</span>,<span class="CharOverride-2"> 150–160</span>; Regman, <span class="CharOverride-2">Explorări</span>,<span class="CharOverride-2"> 51–60</span>,<span class="CharOverride-2"> 121–132</span>;<span class="CharOverride-2"> </span>Manu, <span class="CharOverride-2">Eseu</span>,<span class="CharOverride-2"> 209–243</span>;<span class="CharOverride-2"> </span>Simion, <span class="CharOverride-2">Scriitori</span>, I (1978), <span class="CharOverride-2">543–581</span>;<span class="CharOverride-2"> </span>Munteanu, <span class="CharOverride-2">Jurnal</span>, II, <span class="CharOverride-2">246–252</span>;<span class="CharOverride-2"> </span>Zaciu, <span class="CharOverride-2">Lancea</span>,<span class="CharOverride-2"> 386–399</span>;<span class="CharOverride-2"> </span>Piru, <span class="CharOverride-2">Ist. lit.</span>, <span class="CharOverride-2">513–516</span>; Popa, <span class="CharOverride-2">Competenţă</span>,<span class="CharOverride-2"> 224–256</span>;<span class="CharOverride-2"> </span>Iorgulescu, <span class="CharOverride-2">Ceara</span>,<span class="CharOverride-2"> 188–202</span>;<span class="CharOverride-2"> </span>Dobrescu, <span class="CharOverride-2">Foiletoane</span>, III, <span class="CharOverride-2">60–67</span>; Leonte, <span class="CharOverride-2">Prozatori</span>, I, <span class="CharOverride-2">120–135</span>, II, <span class="CharOverride-2">107–132</span>,<span class="CharOverride-2"> 258–265</span>; Ungureanu, <span class="CharOverride-2">Proza</span> <span class="CharOverride-2">rom.</span>, I, <span class="CharOverride-2">264–309</span>; Sorescu, <span class="CharOverride-2">Ușor cu pianul</span>,<span class="CharOverride-2"> 398–402</span>;<span class="CharOverride-2"> </span>Rachieru,<span class="CharOverride-2"> Vocaţia</span>,<span class="CharOverride-2"> 125–143</span>;<span class="CharOverride-2"> </span>Ștefănescu, <span class="CharOverride-2">Prim-plan</span>,<span class="CharOverride-2"> 135–144</span>; Holban, <span class="CharOverride-2">Profiluri</span>,<span class="CharOverride-2"> 38–55</span>; Lovinescu, <span class="CharOverride-2">Unde scurte</span>, I, <span class="CharOverride-2">193–198</span>,<span class="CharOverride-2"> 367–369</span>, III, <span class="CharOverride-2">67–70</span>,<span class="CharOverride-2"> 73</span>,<span class="CharOverride-2"> 76</span>,<span class="CharOverride-2"> 96–100</span>,<span class="CharOverride-2"> 348–352</span>; Cristea, <span class="CharOverride-2">A scrie</span>,<span class="CharOverride-2"> 243–248</span>; Ierunca, <span class="CharOverride-2">Dimpotrivă</span>,<span class="CharOverride-2"> 122–129</span>,<span class="CharOverride-2"> 313–354</span>; Ungheanu, <span class="CharOverride-2">Scriitorii</span>,<span class="CharOverride-2"> 146–149</span>, <span class="CharOverride-2">157–159</span>,<span class="CharOverride-2"> 182–184</span>; George, <span class="CharOverride-2">Întâlniri</span>,<span class="CharOverride-2"> 190–205</span>;<span class="CharOverride-2"> </span>Grigurcu, <span class="CharOverride-2">Imposibila</span>, <span class="CharOverride-2">passim</span>; <span class="CharOverride-2">Dicţ. analitic</span>, II, <span class="CharOverride-2">113–118</span>, III,<span class="CharOverride-2"> 65–69</span>,<span class="CharOverride-2"> 411–415</span>, IV, <span class="CharOverride-2">87–93</span>; Grigurcu, <span class="CharOverride-2">Amurgul</span>, <span class="CharOverride-2">172–184</span>; <span class="CharOverride-2">Dicţ. esenţial</span>,<span class="CharOverride-2"> 60–62</span>; Ghiţulescu, <span class="CharOverride-2">Istoria</span>,<span class="CharOverride-2"> 407–409</span>; Manolescu, <span class="CharOverride-2">Lista</span>, II, <span class="CharOverride-2">75–92</span>, III, <span class="CharOverride-2">163–168</span>; Grigurcu, <span class="CharOverride-2">În răspăr</span>, <span class="CharOverride-2">89–92</span>; Mircea Muthu, <span class="CharOverride-2">Balcanologie</span>, I, Cluj-Napoca, 2002, <span class="CharOverride-2">20–23</span>,<span class="CharOverride-2"> 29–32</span>;<span class="CharOverride-2"> </span>Zamfirescu, <span class="CharOverride-2">Istorie</span>, II, <span class="CharOverride-2">384–389</span>; Cristea-Enache, <span class="CharOverride-2">București</span>, <span class="CharOverride-2">30–31</span>; Ștefănescu, <span class="CharOverride-2">Istoria</span>, <span class="CharOverride-2">269–278</span>; Manolescu,<span class="CharOverride-2"> Istoria</span>, <span class="CharOverride-2">970–978</span>; Popa, <span class="CharOverride-2">Ist. lit.</span>, I, <span class="CharOverride-2">272–273</span>, <span class="CharOverride-2">passim</span>, II, <span class="CharOverride-2">698–718</span>, <span class="CharOverride-2">passim</span>; Georgiana Sârbu, <span class="CharOverride-2">Istoriile periferiei</span>, București, 2009, <span class="CharOverride-2">17–51</span>, <span class="CharOverride-2">passim</span>.&#9;<span class="Semnatura">E.S.</span></p>
		</div>
		<div id="_idContainer037" class="Basic-Text-Frame">
			<p class="Basic-Paragraph ParaOverride-5"><span class="_3-heder">Balmuş</span></p>
		</div>
		<div id="_idContainer038" class="Basic-Text-Frame">
			<p class="Basic-Paragraph"><span class="_3-heder">Balmuş</span></p>
		</div>
		<div id="_idContainer039" class="Basic-Text-Frame">
			<p class="Basic-Paragraph ParaOverride-5"><span class="_3-heder">Baloş</span></p>
		</div>
		<div id="_idContainer040" class="Basic-Text-Frame">
			<p class="Basic-Paragraph"><span class="_3-heder">Balotă</span></p>
		</div>
		<div id="_idContainer041" class="Basic-Text-Frame">
			<p class="Basic-Paragraph ParaOverride-5"><span class="_3-heder">Balotă</span></p>
		</div>
		<div id="_idContainer042" class="Basic-Text-Frame">
			<p class="Basic-Paragraph"><span class="CharOverride-2">Balotă</span></p>
		</div>
		<div id="_idContainer043" class="Basic-Text-Frame">
			<p class="Basic-Paragraph ParaOverride-5"><span class="CharOverride-2">Balotă</span></p>
		</div>
		<div id="_idContainer044" class="Basic-Text-Frame">
			<p class="Basic-Paragraph"><span class="CharOverride-2">Balotă</span></p>
		</div>
		<div class="_idGenObjectLayout-1">
			<div id="_idContainer045" class="_idGenObjectStyleOverride-1">
				<img class="_idGenObjectAttribute-1" src="02B_531-584__Balint-BarbuE-web-resources/image/Balota_Nicolae.jpg" alt="" />
			</div>
		</div>
		<div id="_idContainer046" class="Basic-Text-Frame">
			<p class="Basic-Paragraph ParaOverride-5"><span class="CharOverride-2">Balotă</span></p>
		</div>
		<div id="_idContainer047" class="Basic-Text-Frame">
			<p class="Basic-Paragraph"><span class="_3-heder">Balș</span></p>
		</div>
		<div id="_idContainer048" class="Basic-Text-Frame">
			<p class="Basic-Paragraph ParaOverride-5"><span class="_3-heder">Baltag</span></p>
		</div>
		<div id="_idContainer049" class="Basic-Text-Frame">
			<p class="Basic-Paragraph"><span class="_3-heder">Baltag</span></p>
		</div>
		<div id="_idContainer050" class="Basic-Text-Frame">
			<p class="Legenda_BUN"><span class="CharOverride-2">Virgil Duda, Lucian Raicu, Eugen Simion și Cezar Baltag</span></p>
		</div>
		<div class="_idGenObjectLayout-1">
			<div id="_idContainer051" class="_idGenObjectStyleOverride-1">
				<img class="_idGenObjectAttribute-1" src="02B_531-584__Balint-BarbuE-web-resources/image/2_duda_raicu_simion_baltag.png" alt="" />
			</div>
		</div>
		<div id="_idContainer052" class="Basic-Text-Frame">
			<p class="Basic-Paragraph ParaOverride-5"><span class="CharOverride-2">Baltag</span></p>
		</div>
		<div id="_idContainer053" class="Basic-Text-Frame">
			<p class="Basic-Paragraph"><span class="_3-heder">Baltag</span></p>
		</div>
		<div id="_idContainer054" class="Basic-Text-Frame">
			<p class="Basic-Paragraph ParaOverride-5"><span class="_3-heder">Baltag</span></p>
		</div>
		<div id="_idContainer055" class="Basic-Text-Frame">
			<p class="Basic-Paragraph"><span class="_3-heder">Baltazar</span></p>
		</div>
		<div class="_idGenObjectLayout-1">
			<div id="_idContainer056" class="_idGenObjectStyleOverride-1">
				<img class="_idGenObjectAttribute-1" src="02B_531-584__Balint-BarbuE-web-resources/image/02_Camil_Baltazar_si_St_Roll.jpg" alt="" />
			</div>
		</div>
		<div id="_idContainer057" class="Basic-Text-Frame">
			<p class="Legenda_BUN"><span class="CharOverride-2">Camil Baltazar și Ştefan Roll</span></p>
		</div>
		<div id="_idContainer058" class="Basic-Text-Frame">
			<p class="Basic-Paragraph ParaOverride-5"><span class="_3-heder">Baltazar</span></p>
		</div>
		<div id="_idContainer059" class="Basic-Text-Frame">
			<p class="Basic-Paragraph"><span class="_3-heder">Banatul</span></p>
		</div>
		<div id="_idContainer060" class="Basic-Text-Frame">
			<p class="Basic-Paragraph ParaOverride-5"><span class="_3-heder">Banatul</span></p>
		</div>
		<div id="_idContainer061" class="Basic-Text-Frame">
			<p class="Basic-Paragraph"><span class="_3-heder">Banciu</span></p>
		</div>
		<div id="_idContainer062" class="Basic-Text-Frame">
			<p class="Basic-Paragraph ParaOverride-5"><span class="_3-heder">Banciu</span></p>
		</div>
		<div id="_idContainer063" class="Basic-Text-Frame">
			<p class="Basic-Paragraph"><span class="_3-heder">Banciu</span></p>
		</div>
		<div id="_idContainer064" class="Basic-Text-Frame">
			<p class="Basic-Paragraph ParaOverride-5"><span class="_3-heder">Bandrabur</span></p>
		</div>
		<div id="_idContainer065" class="Basic-Text-Frame">
			<p class="Basic-Paragraph"><span class="_3-heder">Bandrabur</span></p>
		</div>
		<div id="_idContainer066" class="Basic-Text-Frame">
			<p class="Basic-Paragraph ParaOverride-5"><span class="_3-heder">Banea</span></p>
		</div>
		<div id="_idContainer067" class="Basic-Text-Frame">
			<p class="Basic-Paragraph"><span class="_3-heder">Bantaş</span></p>
		</div>
		<div id="_idContainer068" class="Basic-Text-Frame">
			<p class="Basic-Paragraph ParaOverride-5"><span class="_3-heder">Bantaş</span></p>
		</div>
		<div id="_idContainer069" class="Basic-Text-Frame">
			<p class="Basic-Paragraph"><span class="_3-heder">Bantoş</span></p>
		</div>
		<div id="_idContainer070" class="Basic-Text-Frame">
			<p class="Basic-Paragraph ParaOverride-5"><span class="_3-heder">Banu</span></p>
		</div>
		<div id="_idContainer071" class="Basic-Text-Frame">
			<p class="Basic-Paragraph"><span class="_3-heder">Banu</span></p>
		</div>
		<div id="_idContainer072" class="Basic-Text-Frame">
			<p class="Basic-Paragraph ParaOverride-5"><span class="_3-heder">Banu</span></p>
		</div>
		<div id="_idContainer073" class="Basic-Text-Frame">
			<p class="Basic-Paragraph"><span class="_3-heder">Banuș</span></p>
		</div>
		<div id="_idContainer074" class="Basic-Text-Frame">
			<p class="Basic-Paragraph ParaOverride-5"><span class="_3-heder">Banuş</span></p>
		</div>
		<div class="_idGenObjectLayout-1">
			<div id="_idContainer075" class="_idGenObjectStyleOverride-1">
				<img class="_idGenObjectAttribute-1" src="02B_531-584__Balint-BarbuE-web-resources/image/2mb.png" alt="" />
			</div>
		</div>
		<div id="_idContainer076" class="Basic-Text-Frame">
			<p class="Basic-Paragraph"><span class="_3-heder">Banuş</span></p>
		</div>
		<div id="_idContainer077" class="Basic-Text-Frame">
			<p class="Basic-Paragraph ParaOverride-5"><span class="_3-heder">Barac</span></p>
		</div>
		<div id="_idContainer078" class="Basic-Text-Frame">
			<p class="Basic-Paragraph"><span class="_3-heder">Barac</span></p>
		</div>
		<div class="_idGenObjectLayout-1">
			<div id="_idContainer079" class="_idGenObjectStyleOverride-2">
				<img class="_idGenObjectAttribute-1" src="02B_531-584__Balint-BarbuE-web-resources/image/Barac_Ioan_F.jpg" alt="" />
			</div>
		</div>
		<div id="_idContainer080" class="Basic-Text-Frame">
			<p class="Basic-Paragraph ParaOverride-5"><span class="_3-heder">Baranga</span></p>
		</div>
		<div id="_idContainer081" class="Basic-Text-Frame">
			<p class="Basic-Paragraph"><span class="_3-heder">Baranga</span></p>
		</div>
		<div class="_idGenObjectLayout-1">
			<div id="_idContainer082" class="_idGenObjectStyleOverride-1">
				<img class="_idGenObjectAttribute-1" src="02B_531-584__Balint-BarbuE-web-resources/image/baranga02.jpg" alt="" />
			</div>
		</div>
		<div id="_idContainer083" class="Basic-Text-Frame">
			<p class="Legenda_BUN"><span class="CharOverride-2">Eugen Barbu, Marcela Rusu și Aurel Baranga</span></p>
		</div>
		<div id="_idContainer084" class="Basic-Text-Frame">
			<p class="Basic-Paragraph ParaOverride-5"><span class="_3-heder">Baranga</span></p>
		</div>
		<div id="_idContainer085" class="Basic-Text-Frame">
			<p class="Basic-Paragraph"><span class="_3-heder">Baranga</span></p>
		</div>
		<div id="_idContainer086" class="Basic-Text-Frame">
			<p class="Basic-Paragraph ParaOverride-5"><span class="_3-heder">Barbă</span></p>
		</div>
		<div id="_idContainer087" class="Basic-Text-Frame">
			<p class="Basic-Paragraph"><span class="_3-heder">Barborică</span></p>
		</div>
		<div id="_idContainer088" class="Basic-Text-Frame">
			<p class="Basic-Paragraph ParaOverride-5"><span class="_3-heder">Barbu</span></p>
		</div>
		<div id="_idContainer089" class="Basic-Text-Frame">
			<p class="Basic-Paragraph"><span class="_3-heder">Barbu</span></p>
		</div>
		<div id="_idContainer090" class="Basic-Text-Frame">
			<p class="Basic-Paragraph ParaOverride-5"><span class="_3-heder">Barbu</span></p>
		</div>
		<div id="_idContainer091" class="Basic-Text-Frame">
			<p class="Basic-Paragraph"><span class="_3-heder">Barbu</span></p>
		</div>
		<div class="_idGenObjectLayout-1">
			<div id="_idContainer092" class="_idGenObjectStyleOverride-1">
				<img class="_idGenObjectAttribute-1" src="02B_531-584__Balint-BarbuE-web-resources/image/barbue01.jpg" alt="" />
			</div>
		</div>
		<div id="_idContainer093" class="Basic-Text-Frame">
			<p class="Basic-Paragraph ParaOverride-5"><span class="_3-heder">Barbu</span></p>
		</div>
		<div id="_idContainer094" class="Basic-Text-Frame">
			<p class="Basic-Paragraph"><span class="_3-heder">Barbu</span></p>
		</div>
		<div id="_idContainer095" class="Basic-Text-Frame">
			<p class="Basic-Paragraph ParaOverride-5"><span class="_3-heder">Barbu</span></p>
		</div>
		<div class="_idGenObjectLayout-1">
			<div id="_idContainer096" class="_idGenObjectStyleOverride-1">
				<img class="_idGenObjectAttribute-1" src="02B_531-584__Balint-BarbuE-web-resources/image/Barbu_Eugen_2.jpg" alt="" />
			</div>
		</div>
		<div id="_idContainer097" class="Basic-Text-Frame">
			<p class="Basic-Paragraph"><span class="_3-heder">Barbu</span></p>
		</div>
		<div id="_idContainer098" class="Basic-Text-Frame">
			<p class="Legenda_BUN"><span class="CharOverride-2">Eugen Barbu și Ștefan Andrei</span></p>
		</div>
		<div class="_idGenObjectLayout-1">
			<div id="_idContainer099" class="_idGenObjectStyleOverride-1">
				<img class="_idGenObjectAttribute-1" src="02B_531-584__Balint-BarbuE-web-resources/image/barbue03.jpg" alt="" />
			</div>
		</div>
		<div id="_idContainer100" class="Basic-Text-Frame">
			<p class="Basic-Paragraph ParaOverride-5"><span class="_3-heder">Barbu</span></p>
		</div>
		<div id="_idContainer101" class="Basic-Text-Frame">
			<p class="Basic-Paragraph"><span class="_3-heder">Barbu</span></p>
		</div>
		<div class="_idGenObjectLayout-1">
			<div id="_idContainer102" class="_idGenObjectStyleOverride-1">
				<img class="_idGenObjectAttribute-1" src="02B_531-584__Balint-BarbuE-web-resources/image/05_Eugen_Barbu,_virgil_Teodorescu,_George_Macovescu,_Mihnea_Gheorghiu.jpg" alt="" />
			</div>
		</div>
		<div id="_idContainer103" class="Basic-Text-Frame">
			<p class="Legenda_BUN"><span class="CharOverride-2">Eugen Barbu, Virgil Teodorescu, George Macovescu, Mihnea Gheorghiu</span></p>
		</div>
		<div id="_idContainer104" class="Basic-Text-Frame">
			<p class="Basic-Paragraph ParaOverride-5"><span class="_3-heder">Barbu</span></p>
		</div>
		<div id="_idContainer105" class="Basic-Text-Frame">
			<p class="Basic-Paragraph"><span class="_3-heder">Barbu</span></p>
		</div>
	</body>
</html>
